ТѶПІКО́НЪ, 
си́рѣчь, 
и҆з̾ѡбраже́нїе цр҃ко́внагѡ послѣ́дованїѧ во і҆ерⷭ҇ли́мѣ  ст҃ы́ѧ ла́ѵры, прпⷣбнагѡ и҆ бг҃оно́снагѡ ѻ҆тца̀ на́шегѡ  са́ввы. То́жде послѣ́дованїе быва́етъ и҆ въ про́чихъ во  і҆ерⷭ҇ли́мѣ честны́хъ ѻ҆би́телехъ: подо́бнѣ и҆ въ  про́чихъ ст҃ы́хъ бж҃їихъ цр҃квахъ. 
[глⷡ҇а а҃] Чи́нъ ма́лыѧ вече́рни. 
Пре́жде со́лнечнагѡ захожде́нїѧ днѐ сꙋббѡ́тнагѡ,  прихо́дитъ параекклисїа́рхъ [си́рѣчь кандиловжига́тель] къ  предстоѧ́телю, и҆ твори́тъ поклоне́нїе є҆мꙋ̀, зна́менꙋѧ  прише́ствїемъ свои́мъ вре́мѧ клепа́нїѧ. И҆ взе́мъ  бл҃гослове́нїе, и҆зше́дъ кле́плетъ въ ма́лый кампа́нъ. И҆  собра́вшымсѧ бра́тїѧмъ въ притво́ръ, твори́тъ сщ҃е́нникъ  нача́ло: Бл҃гослове́нъ бг҃ъ на́шъ: И҆ оу҆чине́нный чте́цъ  глаго́летъ: Сла́ва тебѣ̀ бж҃е на́шъ, сла́ва тебѣ̀. Та́же,  Цр҃ю̀ нбⷭ҇ный: Трист҃о́е: И҆ по Ѻ҆́ч҃е на́шъ: Возгла́съ ѿ  сщ҃е́нника, и҆ чте́тъ чте́цъ ѳ҃-й ча́съ по ѻ҆бы́чаю. Та́же,  по концѣ̀ тогѡ̀ и҆ по ѿпꙋ́стѣ вхо́димъ въ хра́мъ: и҆  ста́нетъ кі́йждо на свое́мъ мѣ́стѣ. А҆́ще же ѳ҃-й ча́съ  глаго́летсѧ въ хра́мѣ, тогда̀ ѿпꙋ́стъ ѳ҃-гѡ часа̀ не  быва́етъ, но а҆́бїе і҆ере́й начина́етъ, глаго́лѧ:  Бл҃гослове́нъ бг҃ъ на́шъ: И҆ чте́цъ глаго́летъ: Прїиди́те  поклони́мсѧ: три́жды, и҆ вече́рнїй ѱало́мъ: Бл҃гословѝ  дꙋшѐ моѧ̀ гдⷭ҇а: ти́хѡ и҆ кро́ткимъ гла́сомъ. По ѱалмѣ́  же, Сла́ва, и҆ ны́нѣ, а҆ллилꙋ́їа. три́жды. І҆ере́й же  є҆ктенїѝ не глаго́летъ, но чте́цъ глаго́летъ: Гдⷭ҇и  поми́лꙋй, три́жды. Сла́ва, и҆ ны́нѣ: И҆ а҆́бїе, Гдⷭ҇и  воззва́хъ: И҆ ста́вимъ стїхѝ д҃. И҆ пое́мъ стїхи̑ры  воскрⷭ҇ны гла́са, трѝ, повторѧ́юще а҃. Сла́ва, и҆ ны́нѣ,  бг҃оро́диченъ. Та́же, Свѣ́те ти́хїй: Прокі́менъ, Гдⷭ҇ь  воцр҃и́сѧ: Сті́хъ: Ѡ҆блече́сѧ гдⷭ҇ь въ си́лꙋ и҆ препоѧ́сасѧ.  И҆ па́ки, Гдⷭ҇ь воцр҃и́сѧ: Та́же, Сподо́би гдⷭ҇и въ ве́черъ  се́й: И҆ а҆́бїе пое́мъ стїхо́вны стїхи́рꙋ є҆ди́нꙋ  воскрⷭ҇нꙋ. И҆ дрꙋгі̑ѧ стїхи̑ры бцⷣы, подо́бны г҃, съ  припѣ́вы и҆́хъ. Сла́ва, и҆ ны́нѣ, бг҃оро́диченъ и҆́хъ.  Та́же, Ны́нѣ ѿпꙋща́еши: Трист҃о́е, и҆ по Ѻ҆́ч҃е на́шъ:  Тропа́рь воскрⷭ҇нъ. Сла́ва, и҆ ны́нѣ, бг҃оро́диченъ є҆гѡ̀.  Посе́мъ глаго́летъ і҆ере́й є҆ктенїю̀ ма́лꙋю: Поми́лꙋй на́съ  бж҃е, по вели́цѣй млⷭ҇ти твое́й, мо́лимъ ти сѧ оу҆слы́ши  и҆ поми́лꙋй. Ли́къ: Гдⷭ҇и поми́лꙋй, три́жды. Є҆щѐ мо́лимсѧ  ѡ҆ бл҃гочести́вѣйшемъ, самодержа́внѣйшемъ, вели́комъ  гдⷭ҇рѣ на́шемъ і҆мпера́торѣ нїкола́ѣ а҆леѯа́ндровичѣ,  всеѧ̀ рѡссі́и: ѡ҆ сꙋпрꙋ́гѣ є҆гѡ̀ бл҃гочести́вѣйшей  гдⷭ҇рнѣ, і҆мператрі́цѣ а҆леѯа́ндрѣ ѳео́дѡровнѣ: ѡ҆  ма́тери є҆гѡ̀ бл҃гочести́вѣйшей гдⷭ҇рнѣ і҆мператрі́цѣ  марі́и ѳео́дѡровнѣ: ѡ҆ наслѣ́дникѣ є҆гѡ̀, бл҃говѣ́рномъ  гдⷭ҇рѣ, цесаре́вичѣ и҆ вели́комъ кн҃зѣ, а҆леѯі́и  нїкола́евичѣ, и҆ ѡ҆ все́мъ ца́рствꙋющемъ до́мѣ. Ли́къ:  Гдⷭ҇и поми́лꙋй, три́жды. Є҆щѐ мо́лимсѧ ѡ҆ ст҃ѣ́йшемъ  прави́тельствꙋющемъ сѷно́дѣ: Ли́къ: Гдⷭ҇и поми́лꙋй,  три́жды. Є҆щѐ мо́лимсѧ за всю̀ бра́тїю и҆ за всѧ̑  хрⷭ҇тїа́ны. Ли́къ: Гдⷭ҇и поми́лꙋй, три́жды. Возгла́съ:  ꙗ҆́кѡ млⷭ҇тивъ и҆ чл҃вѣколю́бецъ бг҃ъ є҆сѝ, и҆ тебѣ̀  сла́вꙋ возсыла́емъ ѻ҆ц҃ꙋ̀ и҆ сн҃ꙋ, и҆ ст҃о́мꙋ дх҃ꙋ, ны́нѣ  и҆ при́снѡ, и҆ во вѣ́ки вѣкѡ́въ. Та́же, Сла́ва тебѣ̀  хрⷭ҇тѐ бж҃е: [зрѝ] И҆ ѿпꙋ́стъ ма́лый, и҆ многолѣ́тїе.  И҆ вше́дше въ трапе́зꙋ, глаго́лемъ: Ꙗ҆дѧ́тъ оу҆бо́зїи и҆  насы́тѧтсѧ, и҆ восхва́лѧтъ гдⷭ҇а взыска́ющїи є҆го̀: жива̑  бꙋ́дꙋтъ сердца̀ и҆́хъ въ вѣ́къ вѣ́ка. Сла́ва, и҆ ны́нѣ:  Гдⷭ҇и поми́лꙋй, три́жды. Бл҃гословѝ. И҆ бл҃гословлѧ́етъ  сщ҃е́нникъ трапе́зꙋ. И҆ вкꙋша́емъ предста́влєннаѧ на́мъ  поле́гкꙋ. да не ѡ҆тѧгчи́мсѧ на бдѣ́нїе. По ꙗ҆де́нїи же,  Сла́ва, и҆ ны́нѣ: Бы́сть чре́во твоѐ ст҃а́ѧ трапе́за,  и҆мꙋ́щаѧ нбⷭ҇наго хлѣ́ба, хрⷭ҇та̀ бг҃а на́шего, ѿ негѡ́же  всѧ́къ ꙗ҆ды́й не оу҆мира́етъ, ꙗ҆́коже речѐ всѣ́хъ  бг҃ороди́тельнице пита́тель. И҆ посе́мъ, Чⷭ҇тнѣ́йшꙋю  херꙋві̑мъ: Та́же, Возвесели́лъ ны̀ є҆сѝ гдⷭ҇и въ  творе́нїихъ твои́хъ, и҆ въ дѣ́лѣхъ рꙋкꙋ̀ твоє́ю  возра́дꙋемсѧ: зна́менасѧ на на́съ свѣ́тъ лица̀ твоегѡ̀  гдⷭ҇и, да́лъ є҆сѝ весе́лїе въ се́рдцѣ мое́мъ, ѿ плода̀  пшени́цы, вїна̀ и҆ є҆ле́а своегѡ̀ оу҆мно́жишасѧ. въ ми́рѣ  вкꙋ́пѣ оу҆снꙋ̀, и҆ почі́ю, ꙗ҆́кѡ ты̀ гдⷭ҇и є҆ди́наго на  оу҆пова́нїи всели́лъ мѧ̀ є҆сѝ. Сла́ва, и҆ ны́нѣ: Гдⷭ҇и  поми́лꙋй, три́жды. Бл҃гословѝ. Сщ҃е́нникъ: Съ на́ми бг҃ъ,  свое́ю бл҃года́тїю и҆ чл҃вѣколю́бїемъ, всегда̀, ны́нѣ и҆  при́снѡ, и҆ во вѣ́ки вѣкѡ́въ, а҆ми́нь. 


[глⷡ҇а в҃] Чи́нъ вели́кїѧ вече́рни, 
сі́есть бдѣ́нїѧ всено́щнагѡ, и҆ оу҆́трени воскрⷭ҇ныѧ. 
По є҆́же заитѝ со́лнцꙋ ма́лѡ, ѿхо́дитъ  кандиловжига́тель, и҆ твори́тъ покло́нъ предстоѧ́телю. Та́же  восходѧ̀ оу҆дарѧ́етъ въ вели́кїй кампа́нъ не ско́рѡ, поѧ̀  непоро́чны, и҆лѝ глаго́лѧ ѱало́мъ н҃, ти́хѡ в҃і-ю. И҆  пото́мъ вше́дъ и҆ вжига́етъ лампа̑ды, и҆ оу҆готовлѧ́етъ  кади́льницꙋ. И҆ та́кѡ па́ки и҆зше́дъ кле́плетъ во всѧ̑  кампа́ны. И҆ возвра́щьсѧ въ цр҃ковь, и҆ вже́гъ свѣщꙋ̀ въ  насвѣ́щницѣ, поставлѧ́етъ прѧ́мѡ црⷭ҇кихъ вра́тъ. Та́же  твори́тъ поклоне́нїе і҆ере́ю, є҆гѡ́же є҆́сть чреда̀.  І҆ере́й же воста́въ твори́тъ покло́нъ предстоѧ́телю: И҆  ѿше́дъ твори́тъ покло́ны г҃, пред̾ ст҃ы́ми две́рьми, и҆  на ѻ҆́ба ли̑ка: бра́тїѧмъ же всѣ̑мъ сѣдѧ́щымъ. И҆ вше́дъ  во ст҃ы́й ѻ҆лта́рь, возлага́етъ на сѧ̀ є҆пїтрахи́лїй,  цѣлова́въ крⷭ҇тъ верхꙋ̀ є҆гѡ̀ и҆ прїи́мъ кади́льницꙋ, и҆  ста́въ пред̾ ст҃о́ю трапе́зою, влага́етъ ѳѷмїа́мъ: и҆  глаго́летъ мл҃твꙋ кади́ла та́йнѡ. И҆ та́кѡ кади́тъ ст҃ꙋ́ю  трапе́зꙋ крⷭ҇тови́днѡ ѻ҆́крестъ, и҆ ве́сь же́ртвенникъ: и҆  ѿвори́въ ст҃ы̑ѧ двє́ри и҆схо́дитъ. Кандиловжига́тель же  прїе́мъ свѣ́щникъ стоѧ́щїй средѝ це́ркве, возгласи́тъ  ве́лїимъ гла́сомъ: Воста́ните! держа̀ свѣ́щникъ въ рꙋцѣ̀  со свѣще́ю возжже́нною, всѣ̑мъ же воста́вшымъ. И҆ и҆зше́дъ  сщ҃е́нникъ ст҃ы́ми две́рьми, и҆ твори́тъ крⷭ҇тъ кади́ломъ  пред̾ ст҃ы́ми две́рьми, возводѧ̀ пра́вѣ и҆ прекѝ: и҆  и҆́детъ и҆ кади́тъ порѧ́дꙋ ст҃ы̑ѧ і҆кѡ̑ны, ꙗ҆̀же на  деснѣ́й странѣ̀, та́же на лѣ́вѣй, посе́мъ предстоѧ́телѧ,  и҆ ѻ҆́ба ли̑ка по чи́нꙋ и҆́хъ: параекклисїа́рхꙋ же  предходѧ́щꙋ є҆мꙋ̀ со свѣ́щникомъ. Є҆гда́ же і҆ере́й  сотвори́тъ крⷭ҇тъ кади́ломъ, покланѧ́ѧсѧ ма́лѡ, покланѧ́етсѧ  съ ни́мъ и҆ параекклисїа́рхъ. И҆схо́дитъ же и҆ въ притво́ръ,  и҆ кади́тъ по чи́нꙋ и҆ та́мѡ сꙋ́щꙋю бра́тїю: и҆ па́ки  возвра́щьсѧ въ цр҃ковь, и҆ ста́въ посредѝ ѻ҆бою̀ ли̑кꙋ  зна́менꙋетъ кади́ломъ крⷭ҇тъ, зрѧ̀ къ восто́кѡмъ, и҆  возглаша́етъ велегла́снѡ: Гдⷭ҇и бл҃гословѝ. И҆ а҆́бїе  кади́тъ ѡ҆́бразъ сп҃са хрⷭ҇та̀, и҆ бцⷣы, и҆ предстоѧ́телѧ  на мѣ́стѣ є҆гѡ̀: и҆ вше́дъ во ст҃ы́й ѻ҆лта́рь, и҆ ста́въ  пред̾ ст҃о́ю трапе́зою, зна́менꙋетъ кади́ломъ крⷭ҇тъ,  три́жды. И҆ пото́мъ возглаша́етъ си́це: Сла́ва ст҃ѣ́й, и҆  є҆диносꙋ́щнѣй, и҆ животворѧ́щей и҆ нераздѣ́льнѣй  трⷪ҇цѣ, всегда̀, ны́нѣ и҆ при́снѡ, и҆ во вѣ́ки вѣкѡ́въ.  И҆ начина́етъ предстоѧ́тель, и҆лѝ є҆кклисїа́рхъ: А҆ми́нь.  Прїиди́те поклони́мсѧ цр҃е́ви на́шемꙋ бг҃ꙋ. ни́зкимъ и҆  ти́химъ гла́сомъ. Та́же второ́е ма́лѡ повы́шше: Прїиди́те  поклони́мсѧ и҆ припаде́мъ хрⷭ҇тꙋ̀, цр҃е́ви на́шемꙋ бг҃ꙋ.  Па́ки тре́тїе вы́шшимъ гла́сомъ, си́це: Прїиди́те  поклони́мсѧ и҆ припаде́мъ самомꙋ̀ хрⷭ҇тꙋ̀ цр҃е́ви и҆ бг҃ꙋ  на́шемꙋ. Та́же ѻ҆со́бнѣ: Прїиди́те, поклони́мсѧ, и҆  припаде́мъ є҆мꙋ̀. И҆ а҆́бїе начина́етъ вы́шшимъ гла́сомъ  предстоѧ́тель, и҆лѝ є҆кклисїа́рхъ, на гла́съ ѻ҆смы́й:  Бл҃гословѝ дꙋшѐ моѧ̀ гдⷭ҇а: не ско́рѡ, и҆ со  сладкопѣ́нїемъ, спою́щей и҆ про́чей бра́тїи. И҆ припѣ́въ:  Бл҃гослове́нъ є҆сѝ гдⷭ҇и. Та́же вторы́й пѣве́цъ пра́вагѡ  ли́ка: Гдⷭ҇и бж҃е мо́й, возвели́чилсѧ є҆сѝ ѕѣлѡ̀:  Бл҃гослове́нъ є҆сѝ гдⷭ҇и: легкѡ̀ со гла́сомъ соглаша́ющымъ  и҆ про́чымъ бра́тїѧмъ съ ни́ми. І҆ере́й же съ  параекклисїа́рхомъ, и҆зше́дъ и҆з̾ ст҃а́гѡ ѻ҆лтарѧ̀, и҆  сотво́рше покло́ны трѝ пред̾ ст҃ы́ми две́рьми, и҆  ѡ҆бра́щшесѧ творѧ́тъ покло́нъ предстоѧ́телю: Та́же на ѻ҆́ба  ли̑ка по є҆ди́номꙋ: И҆ и҆́дꙋтъ и҆ ста́нꙋтъ на свои́хъ и҆̀мъ  мѣ́стѣхъ. 
[Въ собо́рныхъ же и҆ прихо́дскихъ хра́мѣхъ дѣ́йствꙋетъ  сщ҃е́нникъ сїѧ̑ въ фелѡ́нѣ, дїа́конъ же въ стїхарѣ̀] 
Є҆гда́ же начнꙋ́тъ пѣ́ти: Всѧ̑ премꙋ́дростїю сотвори́лъ  є҆сѝ: и҆, Сла́ва тѝ гдⷭ҇и, сотвори́вшемꙋ всѧ̑. Тогда̀  і҆ере́й прихо́дитъ пред̾ црⷭ҇кїѧ двє́ри во  є҆пїтрахи́лїи, и҆ ѿкрове́нною главо́ю стоѧ̀, глаго́летъ  мл҃твы свѣти̑льничныѧ. Сконча́вшꙋсѧ же ѱалмꙋ̀, глаго́летъ  є҆ктенїю̀ вели́кꙋю: Ми́ромъ гдⷭ҇ꙋ помо́лимсѧ. И҆ по  є҆ктенїѝ возгла́съ: Ꙗ҆́кѡ подоба́етъ тебѣ̀: Та́же  стїхологисꙋ́емъ ѱалти́ръ на гла́съ и҃, пе́рвꙋю каѳі́смꙋ:  Бл҃же́нъ мꙋ́жъ, пе́рвый а҆нтїфѡ́нъ: вторы́й же и҆ тре́тїй  а҆нтїфѡ́нъ пое́мъ на гла́съ днѐ. По всѧ́комъ же  а҆нтїфѡ́нѣ, є҆ктенїа̀ ма́лаѧ, и҆ возгла́съ. По пе́рвомъ  а҆нтїфѡ́нѣ, Ꙗ҆́кѡ твоѧ̀ держа́ва: По второ́мъ, Ꙗ҆́кѡ  бл҃гъ и҆ чл҃вѣколю́бецъ: Пѣва́емꙋ же тре́тїемꙋ а҆нтїфѡ́нꙋ,  ѿхо́дитъ дїа́конъ, и҆ положи́въ покло́нъ предстоѧ́телю,  вхо́дитъ во ст҃ы́й ѻ҆лта́рь, вхо́дитъ же съ ни́мъ и҆  чредны́й сщ҃е́нникъ. Взе́мъ же дїа́конъ стїха́рїй сво́й и҆  ѻ҆ра́рїй, є҆́млетъ ѿ сщ҃е́нника бл҃гослове́нїе, и҆  цѣлова́въ десни́цꙋ є҆гѡ̀, ѡ҆блачи́тсѧ въ стїха́рь  ѻ҆бы́чнѡ, и҆ глаго́летъ послѣ́днюю є҆ктенїю̀, и҆  возгла́съ ѿ сщ҃е́нника: Ꙗ҆́кѡ ты̀ є҆сѝ бг҃ъ на́шъ: По  сконча́нїи же ѻ҆бы́чныѧ стїхоло́гїи, твори́тъ канѡна́рхъ  мета́нїе, и҆ возгласи́тъ гла́съ ѻ҆ктѡ́иха, и҆лѝ мине́и.  Мы́ же пое́мъ: Гдⷭ҇и воззва́хъ въ прилꙋчи́вшїйсѧ гла́съ  ѻ҆ктѡ́иха. Сщ҃е́нникъ же стои́тъ на ѻ҆бы́чномъ мѣ́стѣ.  Є҆гда́ же начнꙋ́тъ пѣ́ти, Гдⷭ҇и воззва́хъ: Тогда̀ кади́тъ  і҆ере́й и҆лѝ дїа́конъ, ꙗ҆́кѡ ѻ҆бы́чай є҆́сть, творѧ̀  поклоне́нїе предстоѧ́телю. Мы́ же ста́вимъ стїхѡ́въ де́сѧть:  ѿ И҆зведѝ и҆з̾ темни́цы дꙋ́шꙋ мою̀: И҆ пое́мъ стїхи̑ры  воскрⷭ҇ны гла́са, трѝ: И҆ а҆натѡ́лїевы д҃: И҆ мине́и  ст҃а́гѡ, трѝ: Сла́ва, ст҃а́гѡ, а҆́ще и҆́мать. А҆́ще ли нѝ,  Сла́ва, и҆ ны́нѣ, бг҃оро́диченъ гла́са, настоѧ́щїй. И҆  є҆гда̀ рече́мъ сті́хъ: Ꙗ҆́кѡ оу҆тверди́сѧ млⷭ҇ть є҆гѡ̀  на на́съ: пою́ще ѻ҆́ба ли̑ка вкꙋ́пѣ. Тогда̀ і҆ере́й  сотво́рь покло́нъ предстоѧ́телю: И҆ вше́дъ во ст҃ы́й  ѻ҆лта́рь, ѡ҆блачи́тсѧ въ фелѡ́нь, на́мъ же Сла́вꙋ ре́кшымъ,  И҆ а҆́бїе творѧ́тъ вхо́дъ, ѿверза́ємымъ ст҃ы̑мъ  две́рємъ: Пред̾идꙋ́щымъ подсвѣ́щникѡмъ двѣма̀ со  свѣща́ми. Дїа́конꙋ же кади́льницꙋ держа́щꙋ, и҆ по не́мъ  і҆ере́ю про́стꙋ, ѡ҆пꙋще́нъ и҆мꙋ́щꙋ фелѡ́нь. Сщ҃е́нникъ же  стои́тъ прѧ́мѡ ст҃ы́хъ двере́й: Стои́тъ же и҆ дїа́конъ  ѡ҆деснꙋ́ю сщ҃е́нника ма́лѡ ѿко́свеннѡ, и҆ прини́къ держѧ̀  и҆ ѻ҆ра́рь сво́й тремѝ пе́рсты десны́ѧ рꙋкѝ, глаго́летъ  та́йнѡ, є҆ли́кѡ то́кмѡ слы́шати сщ҃е́нникꙋ: Гдⷭ҇ꙋ  помо́лимсѧ. Сщ҃е́нникъ же глаго́летъ та́йнѡ мл҃твꙋ: Ве́черъ  и҆ оу҆́трѡ и҆ полꙋ́дне: И҆ по мл҃твѣ восклони́всѧ, и҆  глаго́летъ дїа́конъ ко сщ҃е́нникꙋ, показꙋ́ѧ вкꙋ́пѣ къ  восто́кꙋ со ѻ҆раре́мъ, держѧ̀ и҆̀ тремѝ пе́рсты десны́ѧ  рꙋкѝ: Бл҃гословѝ влⷣко ст҃ы́й вхо́дъ. И҆ сщ҃е́нникъ  бл҃гословлѧ́етъ къ восто́кꙋ, глаго́лѧ: Бл҃гослове́нъ вхо́дъ  ст҃ы́хъ твои́хъ гдⷭ҇и: Та́же дїа́конъ ѿхо́дитъ и҆ кади́тъ  ст҃ꙋ́ю і҆кѡ́нꙋ, сꙋ́щꙋю на мѣ́стѣ предстоѧ́телѧ, и҆ самаго̀  предстоѧ́телѧ: и҆ па́ки стои́тъ на не́мже мѣ́стѣ пре́жде  стоѧ́ше, ѡ҆жида́ѧй и҆сполне́нїѧ стїха̀. И҆спо́лншꙋсѧ же  стїхꙋ̀ вхо́дитъ дїа́конъ посредѣ̀, и҆ начерта́въ крⷭ҇тъ съ  кади́льницею, возглаша́етъ: Премꙋ́дрость, про́сти. И҆ мы̀  пое́мъ: Свѣ́те ти́хїй ст҃ы́ѧ сла́вы: Чтецы́ же взе́мше  лампа̑ды, предхо́дѧтъ да́же до ст҃ы́хъ двере́й: Дїа́конъ же  вше́дъ внꙋ́трь ст҃а́гѡ ѻ҆лтарѧ̀, кади́тъ ст҃ꙋ́ю трапе́зꙋ.  Сщ҃е́нникъ же поклони́всѧ пред̾ ст҃ы́ми две́рьми, и҆  цѣлова́въ ѧ҆̀ вхо́дитъ, и҆ затворѧ́ютсѧ ст҃ы̑ѧ двє́ри. По  концѣ́ же, Свѣ́те ти́хїй: глаго́летъ дїа́конъ: Во́нмемъ.  І҆ере́й, Ми́ръ всѣ̑мъ. И҆ па́ки дїа́конъ: Премꙋ́дрость,  во́нмемъ. Канѡна́рхъ же поклоне́нїе сотво́рь къ настоѧ́телю,  сказꙋ́етъ прокі́менъ, и҆ стїхѝ. Кли́рїцы же пою́тъ,  Прокі́менъ днѐ, на гла́съ ѕ҃-й: Гдⷭ҇ь воцр҃и́сѧ, въ  лѣ́потꙋ ѡ҆блече́сѧ. Сті́хъ: Ѡ҆блече́сѧ гдⷭ҇ь въ си́лꙋ и҆  препоѧ́сасѧ. Сті́хъ: И҆́бо оу҆твердѝ вселе́ннꙋю, ꙗ҆́же не  подви́житсѧ. Сті́хъ: До́мꙋ твоемꙋ̀ подоба́етъ ст҃ы́нѧ гдⷭ҇и,  въ долготꙋ̀ дні́й. И҆ па́ки, Гдⷭ҇ь воцр҃и́сѧ, въ лѣ́потꙋ  ѡ҆блече́сѧ. Чте́цъ же согбе́ннѣ рꙋ́цѣ и҆мѣ́ѧ при  пе́рсѣхъ, средѝ хра́ма стоѧ̀, ѡ҆жида́етъ конца̀  прокі́мена: и҆ сотвори́въ поклоне́нїе, ѿхо́дитъ на своѐ  мѣ́сто. Посе́мъ и҆зше́дъ глаго́летъ дїа́конъ є҆ктенїю̀:  Рце́мъ всѝ: И҆ возгла́съ ѿ сщ҃е́нника. И҆ по возгла́сѣ  глаго́летъ настоѧ́тель, и҆лѝ оу҆чине́нный чте́цъ: Сподо́би  гдⷭ҇и въ ве́черъ се́й: И҆ па́ки дїа́конъ: И҆спо́лнимъ  вече́рнюю мл҃твꙋ на́шꙋ гдⷭ҇ви. И҆ возгла́съ ѿ і҆ере́а:  Ꙗ҆́кѡ бл҃гъ и҆ чл҃вѣколю́бецъ: Та́же, Ми́ръ всѣ̑мъ. И҆  дїа́конъ: Главы̑ на́шѧ гдⷭ҇ви прикло́нимъ. И҆ глаго́летъ  і҆ере́й мл҃твꙋ та́йнѡ. Та́же возглаша́етъ: Бꙋ́ди держа́ва  црⷭ҇твїѧ твоегѡ̀: И҆ та́кѡ и҆схо́дитъ і҆ере́й со дїа́кономъ,  сѣ́верными две́рьми, пред̾идꙋ́щымъ и҆̀мъ двѣма̀  свѣти́льникома, дїа́конꙋ же съ кади́льницею, на́мъ же  послѣ́дꙋющымъ. И҆ пое́мъ стїхи́рꙋ хра́ма, и҆ и҆схо́димъ въ  притво́ръ. И҆ та́мѡ кади́тъ дїа́конъ ст҃ы̑ѧ і҆кѡ̑ны, и҆  настоѧ́телѧ, и҆ ли́ки по чи́нꙋ: и҆ ста́нетъ на свое́мъ  мѣ́стѣ, и҆ по соверше́нїи стїхи́ръ, Сла́ва, и҆ ны́нѣ,  бг҃оро́диченъ. И҆ посе́мъ возглаша́етъ дїа́конъ во  оу҆слы́шанїе всѣ̑мъ мл҃твꙋ сїю̀: Сп҃сѝ бж҃е лю́ди твоѧ̑,  и҆ бл҃гословѝ достоѧ́нїе твоѐ, посѣтѝ мі́ръ тво́й  млⷭ҇тїю и҆ щедро́тами: Да́же до конца̀. Ли́къ: Гдⷭ҇и  поми́лꙋй, м҃. Дїа́конъ: Є҆щѐ мо́лимсѧ ѡ҆  бл҃гочести́вѣйшемъ, самодержа́внѣйшемъ, вели́комъ гдⷭ҇рѣ  на́шемъ, і҆мпера́торѣ нїкола́ѣ а҆леѯа́ндровичѣ всеѧ̀  рѡссі́и, ѡ҆ держа́вѣ, побѣ́дѣ, и҆ прѡ́чаѧ. Є҆щѐ  мо́лимсѧ ѡ҆ сꙋпрꙋ́гѣ є҆гѡ̀, бл҃гочести́вѣйшей гдⷭ҇рнѣ,  і҆мператрі́цѣ а҆леѯа́ндрѣ ѳео́дѡровнѣ. Є҆щѐ мо́лимсѧ  ѡ҆ ма́тери є҆гѡ̀ бл҃гочести́вѣйшей гдⷭ҇рнѣ і҆мператрі́цѣ  марі́и ѳео́дѡровнѣ. Є҆щѐ мо́лимсѧ ѡ҆ наслѣ́дникѣ  є҆гѡ̀, бл҃говѣ́рномъ гдⷭ҇рѣ, цесаре́вичѣ и҆ вели́комъ  кн҃зѣ а҆леѯі́и нїкола́евичѣ: и҆ ѡ҆ все́мъ ца́рствꙋющемъ  до́мѣ. Ли́къ: Гдⷭ҇и поми́лꙋй, л҃. Дїа́конъ: Є҆щѐ мо́лимсѧ  ѡ҆ ст҃ѣ́йшемъ прави́тельствꙋющемъ сѷно́дѣ, [та́же, ѡ҆  є҆пⷭ҇кпѣ на́шемъ, и҆́мⷬ҇къ, а҆́ще є҆́сть.] А҆́ще ли  ѻ҆би́тель, и҆ ѡ҆ а҆рхїмандрі́тѣ на́шемъ и҆́мⷬ҇къ. Ли́къ:  Гдⷭ҇и поми́лꙋй, н҃. Є҆щѐ мо́лимсѧ, ѡ҆ є҆́же сохрани́тисѧ  гра́дꙋ семꙋ̀, и҆ ст҃ѣ́й ѻ҆би́тели се́й, и҆ всѧ́комꙋ  гра́дꙋ, и҆ странѣ̀: Ли́къ: Гдⷭ҇и поми́лꙋй, три́жды. Є҆щѐ  мо́лимсѧ и҆ ѡ҆ є҆́же оу҆слы́шати гдⷭ҇ꙋ бг҃ꙋ гла́съ  моле́нїѧ на́съ грѣ́шныхъ и҆ поми́ловати на́съ. Ли́къ: Гдⷭ҇и  поми́лꙋй, три́жды. Посе́мъ возглаша́етъ і҆ере́й: Оу҆слы́ши  ны̀ бж҃е сп҃си́телю на́шъ: Ли́къ: А҆ми́нь. Та́же глаго́летъ:  Ми́ръ всѣ̑мъ. Дїа́конъ глаго́летъ: Главы̑ на́шѧ гдⷭ҇ви  прикло́нимъ. И҆ всѣ̑мъ главы̑ прикло́ньшымъ, і҆ере́й  мо́литсѧ велегла́снѡ: Влⷣко многомлⷭ҇тиве, гдⷭ҇и і҆и҃се  хрⷭ҇тѐ бж҃е на́шъ: И҆ по и҆сполне́нїи є҆ѧ̀, мы̀: А҆ми́нь.  Та́же воскло́ньшесѧ пое́мъ стїхи́рꙋ воскрⷭ҇нꙋ. И҆ вхо́димъ  въ хра́мъ предходѧ́щымъ свѣ́щникѡмъ, пою́ще и҆ про́чыѧ  стїхи̑ры воскрⷭ҇ны, ꙗ҆̀же сꙋ́ть по а҆лфави́тꙋ: Глаго́лемъ  же припѣ́вы сїѧ̑, а҃: Гдⷭ҇ь воцр҃и́сѧ, въ лѣ́потꙋ  ѡ҆блече́сѧ. в҃: И҆́бо оу҆твердѝ вселе́ннꙋю, ꙗ҆́же не  подви́житсѧ. г҃: До́мꙋ твоемꙋ̀ подоба́етъ ст҃ы́нѧ гдⷭ҇и въ  долготꙋ̀ дні́й. Сла́ва, и҆ ны́нѣ, бг҃оро́диченъ. И҆  свѣ́щники оу҆́бѡ поставлѧ́ютсѧ ѿ ѻ҆бою̀ странꙋ̑,  пред̾ꙋкраси́вшꙋсѧ четвероно́жцꙋ, на не́мже лежи́тъ со  пшени́цею и҆ пѧтїю̀ хлѣ́бы блю́до, є҆́же и҆́мамы ѻ҆бы́чай  приноси́ти въ це́рковь. Ѿ ѻ҆бою́ же странꙋ̑ два̀ сосꙋ̑да  и҆спо́лнена, ѻ҆́въ оу҆́бѡ вїна̀, ѻ҆́въ же є҆ле́а.  Стои́тъ же вїно̀ оу҆́бѡ ѡ҆шꙋ́юю, є҆ле́й же ѡ҆деснꙋ́ю.  Та́же глаго́летъ настоѧ́тель: Ны́нѣ ѿпꙋща́еши: И҆ чте́цъ,  Трист҃о́е: по Ѻ҆́ч҃е на́шъ: Возгла́съ: Ꙗ҆́кѡ твоѐ є҆́сть  црⷭ҇тво: И҆ мы̀ пое́мъ ѿпꙋсти́тельный тропа́рь бцⷣы,  гла́съ д҃: Бцⷣе дв҃о ра́дꙋйсѧ: три́жды. Тогда̀ дїа́конъ  взе́мъ бл҃гослове́нїе ѿ сщ҃е́нника, кади́тъ ѻ҆́крестъ  стола̀. Та́же предстоѧ́телѧ то́кмѡ, на мѣ́стѣ є҆гѡ̀, и҆  і҆ере́а. И҆ па́ки хлѣ́бы спредѝ то́кмѡ. И҆ глаго́летъ  мл҃твꙋ настоѧ́тель, и҆лѝ і҆ере́й велегла́снѡ: Гдⷭ҇и і҆и҃се  хрⷭ҇тѐ бж҃е на́шъ, бл҃гослови́вый пѧ́ть хлѣ́бѡвъ, и҆ пѧ́ть  ты́сѧщъ насы́тивый: И҆ под̾е́мъ є҆ди́нъ хлѣ́бъ  зна́менꙋетъ съ ни́мъ про́чыѧ хлѣ́бы: и҆ є҆гда̀ рече́тъ,  Са́мъ бл҃гословѝ: И҆ оу҆казꙋ́етъ десни́цею на хлѣ́бы:  Хлѣ́бы сїѧ̑: Та́кожде на пшени́цꙋ, и҆ вїно̀ и҆ є҆ле́й,  Пшени́цꙋ, Вїно̀, и҆ Є҆ле́й: И҆ по сконча́нїи мл҃твы, и҆ по  А҆ми́нѣ пое́мъ: Бꙋ́ди и҆́мѧ гдⷭ҇не бл҃гослове́но ѿ ны́нѣ  и҆ до вѣ́ка, три́жды, на гла́съ д҃-й. Та́же ѱало́мъ л҃г,  Бл҃гословлю̀ гдⷭ҇а на всѧ́кое вре́мѧ: И҆ глаго́лемъ є҆го̀  до Не лиша́тсѧ всѧ́кагѡ бл҃га. І҆ере́й же ше́дъ ста́нетъ  пред̾ црⷭ҇кими враты̀, зрѧ̀ къ за́падѡмъ. И҆ по сконча́нїи  ѱалма̀, глаго́летъ: Бл҃гослове́нїе гдⷭ҇не на ва́съ: И҆  чте́цъ, а҆ми́нь. И҆ глаго́летъ нача́ло чте́нїѧ. И҆  сщ҃е́нникъ: Мл҃твами ст҃ы́хъ ѻ҆тє́цъ на́шихъ: И҆  и҆звлача́ютсѧ сщ҃е́нникъ и҆ дїа́конъ сщ҃е́нныхъ ѻ҆де́ждъ,  и҆ и҆схо́дѧтъ. И҆ та́кѡ сѧ́дꙋтъ всѝ ко́ждо на свои́хъ  мѣ́стѣхъ. Кела́рь же взе́мъ ѿ хлѣ̑бъ бл҃гослове́нныхъ,  и҆ раздроби́въ на блю́дѣ, раздае́тъ бра́тїи, и҆ почерпа́етъ  по є҆ди́ной ча́ши вїна̀ всѣ̑мъ ра́внѡ, ѿ настоѧ́телѧ и҆  до послѣ́днихъ, и҆̀же во ѻ҆би́тели сꙋ́ть. [Ны́нѣ же се́й  чи́нъ весьма̀ въ це́рквахъ оу҆праздни́сѧ]. И҆ полага́етсѧ  чте́нїе въ дѣѧ́нїихъ ст҃ы́хъ а҆пⷭ҇лъ. 
[зрѝ] Вѣ́домо же бꙋ́ди: Ꙗ҆́кѡ ѿ недѣ́ли ст҃ы́ѧ  па́схи, да́же до недѣ́ли всѣ́хъ ст҃ы́хъ, по бл҃гослове́нїи  хлѣ́бѡвъ, чтꙋ́тсѧ дѣѧ̑нїѧ ст҃ы́хъ а҆пⷭ҇лъ. Въ про́чыѧ же  недѣ̑ли всегѡ̀ лѣ́та чтꙋ́тсѧ се́дмь собѡ́рнаѧ посла̑нїѧ  а҆пⷭ҇льскаѧ, и҆ четырена́десѧть посла́нїй ст҃а́гѡ а҆пⷭ҇ла  па́ѵла, и҆ ѿкрове́нїе ст҃а́гѡ а҆пⷭ҇ла і҆ѡа́нна бг҃осло́ва.  Є҆гда́ же разда́стъ кела́рь бра́тїи хлѣ́бы, и҆ по  є҆ди́ной ча́ши вїна̀, трꙋда̀ ра́ди бдѣ́ннагѡ, ꙗ҆́коже  и҆з̾ нача́ла прїѧ́хомъ ѿ ст҃ы́хъ ѻ҆тє́цъ, и҆ ше́дъ  твори́тъ ѻ҆бы́чный покло́нъ, со слꙋжи́вшими съ ни́мъ по  два̀ въ рѧ́дъ, пред̾ ст҃ы́ми две́рьми, и҆ на ѻ҆́ба ли̑ка  по є҆ди́номꙋ, и҆ и҆схо́дѧтъ. Въ ве́черъ же, по прїѧ́тїи  хлѣ́ба и҆ вїна̀ по черпа́нїи, ѿ тогѡ̀ часа̀, да никто́же  оу҆жѐ де́рзнетъ вкꙋси́ти пото́мъ что̀, причаще́нїѧ ра́ди  ст҃ы́хъ пречⷭ҇тыхъ хрⷭ҇то́выхъ та̑инъ. 
Сицево́ же раздробле́нїе хлѣ́бѡвъ твори́мъ, и҆  почерпа́нїе. 
Ѿ пе́рвагѡ днѐ мѣ́сѧца септе́мврїа, до к҃є днѐ  ма́рта. А҆ ꙗ҆̀же во бдѣ́нїихъ лѣ́тнихъ, бл҃гословє́нныѧ  хлѣ́бы, раздава́емъ ѧ҆̀ на трапе́зѣ, и҆ пре́жде вкꙋше́нїѧ  снѣда́емъ и҆̀хъ. 
[зрѝ] Бл҃гословє́нныѧ же и҆́мꙋтъ хлѣ́бы дарова̑нїѧ  разли̑чна: 
Ре́кше, оу҆ставлѧ́ютъ ѻ҆гне́вицꙋ пїю́щымъ съ водо́ю, и҆  трѧса́вицꙋ ѿго́нѧтъ, и҆ всѧ́къ недꙋ́гъ и҆ всѧ́кꙋ  болѣ́знь и҆сцѣлѣва́ютъ: къ си̑мъ же и҆ мы́шы ѿ жи́тъ  ѿго́нѧтъ и҆ и҆́на па́кѡстѧщаѧ прогонѧ́ютъ. 
По чте́нїи же вели́комъ дѣѧ́нїй ст҃ы́хъ а҆пⷭ҇лъ,  и҆схо́дитъ параекклисїа́рхъ, и҆ кле́плетъ въ вели́кїй, и҆ въ  про́чыѧ кампа́ны. 
Воста́вшꙋ же предстоѧ́телю, и҆ всѣ̑мъ бра́тїѧмъ,  начина́етъ: а҆ми́нь. Сла́ва въ вы́шнихъ бг҃ꙋ, и҆ на землѝ  ми́ръ въ человѣ́цѣхъ бл҃говоле́нїе, три́жды. Та́же  глаго́летъ: Гдⷭ҇и оу҆стнѣ̀ моѝ ѿве́рзеши, и҆ оу҆ста̀  моѧ̑ возвѣстѧ́тъ хвалꙋ̀ твою̀, два́жды. И҆ глаго́летъ  шестоѱа́лмїе кро́ткимъ и҆ ти́химъ гла́сомъ. По трїе́хъ же  ѱалмѣ́хъ, Сла́ва, и҆ ны́нѣ, а҆ллилꙋ́їа, три́жды. Гдⷭ҇и  поми́лꙋй, три́жды. Сла́ва, и҆ ны́нѣ: Гдⷭ҇и бж҃е сп҃се́нїѧ  моегѡ̀: Тогда̀ і҆ере́й во є҆пїтрахи́лїи, и҆́ндѣ же и҆ въ  фелѡ́ни, глаго́летъ мл҃твы оу҆́трєннїѧ пред̾ ст҃ы́ми  две́рьми стоѧ̀ ѿкрове́нъ. По сконча́нїи же шестоѱа́лмїѧ,  по Сла́ва, и҆ ны́нѣ: глаго́летъ вели́кꙋю є҆ктенїю̀:  Ми́ромъ гдⷭ҇ꙋ помо́лимсѧ. И҆ по возгла́сѣ ѿше́дъ стои́тъ  на свое́мъ мѣ́стѣ. Оу҆чине́нный же канѡна́рхъ, и҆́же  прокі́мены на вече́рни сказꙋ́етъ, сотвори́въ покло́нъ  предстоѧ́телю, и҆ возглаша́етъ: Бг҃ъ гдⷭ҇ь: со стїхѝ  є҆гѡ̀, въ настоѧ́щїй гла́съ. И҆ пое́мъ тропа́рь воскрⷭ҇ный,  два́жды: Сла́ва, ст҃а́гѡ, тогѡ̀ днѐ: И҆ ны́нѣ,  бг҃оро́диченъ, по гла́сꙋ тропарѧ̀ ст҃а́гѡ, а҆́ще и҆́мать.  А҆́ще ли нѝ: Сла́ва, и҆ ны́нѣ, бг҃оро́диченъ настоѧ́щагѡ  гла́са. И҆ а҆́бїе ли́къ глаго́летъ: Гдⷭ҇и поми́лꙋй, три́жды.  Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ. Чте́цъ же, И҆  ны́нѣ: И҆ стїхологисꙋ́етъ каѳі́смꙋ ѱалти́ра: И҆сповѣ́мсѧ  тебѣ̀ гдⷭ҇и всѣ́мъ се́рдцемъ мои́мъ. По и҆сполне́нїи же  коеѧ́ждо стїхоло́гїи, ѿше́дъ сщ҃е́нникъ пред̾ ст҃ы̑ѧ  двє́ри, глаго́летъ ма́лꙋю є҆ктенїю̀: И҆ возгла́съ, ꙗ҆́кѡ  ѻ҆бы́чай. И҆ пое́мъ сѣда́ленъ воскрⷭ҇нъ пре́жде про́стѡ.  Та́же припѣ́въ: Воскрⷭ҇нѝ гдⷭ҇и бж҃е мо́й, да вознесе́тсѧ  рꙋка̀ твоѧ̀, не забꙋ́ди оу҆бо́гихъ твои́хъ до конца̀. и҆ в҃  сѣда́ленъ: Сла́ва, и҆ ны́нѣ, бг҃оро́диченъ. И҆ посе́мъ  полага́етсѧ чте́нїе во є҆ѵⷢ҇лїи толково́мъ. Та́же каѳі́сма,  и҆ сѣда́ленъ в҃-й. Припѣ́въ: И҆сповѣ́мсѧ тебѣ̀ гдⷭ҇и  всѣ́мъ се́рдцемъ мои́мъ, повѣ́мъ всѧ̑ чꙋдеса̀ твоѧ̑.  Сла́ва, и҆ ны́нѣ, бг҃оро́диченъ є҆гѡ̀. И҆ чте́нїе. и҆  пое́мъ непоро́чны, на гла́съ є҃: въ ни́хже кади́тъ  і҆ере́й. Та́же тропарѝ, А҆́гг҃льскїй собо́ръ: Ѵ҆пакоѝ  гла́са и҆ чте́нїе. Та́же степе́нны гла́са, въ ни́хже  и҆схо́дитъ кандиловжига́тель, и҆ оу҆дарѧ́етъ въ кампа́ны.  І҆ере́й же и҆ дїа́конъ, вше́дше во ст҃и́лище ѡ҆блача́тсѧ по  ѻ҆бы́чаю. И҆ глаго́летъ: Во́нмемъ, премꙋ́дрость. Канѡна́рхъ  же сказꙋ́етъ: Прокі́менъ, ѱало́мъ дв҃довъ, гла́са. По  соверше́нїи же прокі́мена, дїа́конъ: Гдⷭ҇ꙋ помо́лимсѧ.  І҆ере́й: Ꙗ҆́кѡ ст҃ъ є҆сѝ бж҃е на́шъ: Ли́къ: А҆ми́нь. И҆  канѡна́рхъ: Всѧ́кое дыха́нїе да хва́литъ гдⷭ҇а. Сті́хъ:  Хвали́те бг҃а во ст҃ы́хъ є҆гѡ̀: хвали́те є҆го̀ во  оу҆тверже́нїи си́лы є҆гѡ̀. Дїа́конъ же глаго́летъ: И҆ ѡ҆  сподо́битисѧ на́мъ слы́шанїю ст҃а́гѡ є҆ѵⷢ҇лїа, гдⷭ҇а бг҃а  мо́лимъ. Ли́къ: Гдⷭ҇и поми́лꙋй, три́жды. Дїа́конъ:  Премꙋ́дрость, про́сти оу҆слы́шимъ ст҃а́гѡ є҆ѵⷢ҇лїа.  І҆ере́й: Ми́ръ всѣ̑мъ. Ли́къ: И҆ дꙋ́хови твоемꙋ̀. Посе́мъ  і҆ере́й и҆менꙋ́етъ є҆ѵⷢ҇лі́ста, ѿ негѡ́же є҆ѵⷢ҇лїе.  Ли́къ: Сла́ва тебѣ̀ гдⷭ҇и, сла́ва тебѣ̀. Дїа́конъ,  Во́нмемъ. И҆ чте́тъ і҆ере́й є҆ѵⷢ҇лїе воскрⷭ҇но рѧдово́е. По  чте́нїи ли́къ па́ки: Сла́ва тебѣ̀ гдⷭ҇и, сла́ва тебѣ̀.  Посе́мъ глаго́лемъ: Воскрⷭ҇нїе хрⷭ҇то́во: и҆ ѱало́мъ н҃.  Семꙋ́ же глаго́лемꙋ, и҆схо́дитъ сщ҃е́нникъ ст҃ы́ми две́рьми  со є҆ѵⷢ҇лїемъ, держѧ̀ є҆̀ при пе́рсѣхъ свои́хъ,  пред̾идꙋ́щема же є҆го̀ ѿ ѻ҆бою̀ странꙋ̑ двѣма̀  подсвѣ́щникома со свѣща́ми: и҆мѣ́ѧй же и҆ фелѡ́нь  ѿпꙋще́нъ до́лꙋ, стои́тъ посредѣ̀ хра́ма, держѧ̀ ст҃о́е  є҆ѵⷢ҇лїе при пе́рсѣхъ свои́хъ, подсвѣ́щники же ѿ  ѻ҆бою̀ странꙋ̑. И҆ прихо́дитъ предстоѧ́тель є҆ди́нъ, и҆  твори́тъ покло́ны два̀, та́же цѣлꙋ́етъ є҆ѵⷢ҇лїе, и҆ па́ки  твори́тъ покло́нъ є҆ди́нъ: [не до землѝ твори́тъ покло́ны,  но ма̑лыѧ, приклонѧ́ѧ главꙋ̀, до́ндеже рꙋко́ю дости́гнетъ до  землѝ. Въ недѣ́лю бо и҆ влⷣчнїй пра́здникъ, и҆ въ  пѧтьдесѧ́тницꙋ всю̀, колѣ̑на не приклонѧ́ютъ.] По внегда́  же покло́нитсѧ є҆ѵⷢ҇лїю предстоѧ́тель, твори́тъ и҆ къ  лѣ́вомꙋ ли́кꙋ ѡ҆́бразъ покло́на, и҆ къ десно́мꙋ подо́бнѡ,  ѿходѧ̀ на мѣ́сто своѐ. Та́же и҆ бра́тїѧ всѝ и҆́дꙋтъ  два̀ два̀ по чи́нꙋ, творѧ́тъ и҆ ті́и подо́бнѣ пре́жде два̀  поклонє́нїѧ, и҆ цѣлꙋ́ютъ ст҃о́е є҆ѵⷢ҇лїе: и҆ па́ки  є҆ди́но поклоне́нїе, и҆ къ настоѧ́телю покло́нъ.  И҆спо́лншꙋсѧ же цѣлова́нїю, и҆ н҃-мꙋ ѱалмꙋ̀, Пое́мъ,  Сла́ва: Мл҃твами а҆пⷭ҇лѡвъ: И҆ ны́нѣ, Мл҃твами бцⷣы:  Та́же, Поми́лꙋй мѧ̀ бж҃е, по вели́цѣй млⷭ҇ти твое́й:  Посе́мъ стїхи́ра воскрⷭ҇на, гла́съ ѕ҃: Воскр҃съ і҆и҃съ ѿ  гро́ба, ꙗ҆́коже проречѐ: По цѣлова́нїи же ст҃а́гѡ  є҆ѵⷢ҇лїа, [ѡ҆сѣнѧ́етъ і҆ере́й бра́тїю со є҆ѵⷢ҇лїемъ,] и҆  вхо́дитъ во ст҃ы́й ѻ҆лта́рь. Дїа́конъ же глаго́летъ на  ѻ҆бы́чномъ мѣ́стѣ мл҃твꙋ: Сп҃сѝ бж҃е лю́ди твоѧ̑: Мы́  же, Гдⷭ҇и поми́лꙋй, в҃і. І҆ере́й же возгла́съ: Млⷭ҇тїю и҆  щедро́тами: и҆ по а҆ми́нѣ начина́емъ і҆рмо́съ канѡ́на  воскрⷭ҇на. И҆ пое́мъ канѡ́нъ воскрⷭ҇нъ со і҆рмосо́мъ на д҃:  и҆ крⷭ҇товоскре́сенъ на г҃: и҆ бцⷣы на г҃: и҆ мине́и на д҃.  Къ а҃-мꙋ же тропарю̀ припѣ́въ: Сла́ва гдⷭ҇и ст҃о́мꙋ  воскрⷭ҇нїю твоемꙋ̀. Та́же припѣ́вы пѣ́сней воскрⷭ҇ныхъ,  [пи́саны во і҆рмоло́гїи.] И҆ по и҆сполне́нїи г҃-ѧ пѣ́сни,  дїа́конъ глаго́летъ є҆ктенїю̀ ма́лꙋю: и҆ возгла́съ ѿ  сщ҃е́нника внꙋ́трь ѻ҆лтарѧ̀: Ꙗ҆́кѡ ты̀ є҆сѝ бг҃ъ на́шъ:  И҆ и҆з̾ѡблача́ютсѧ сщ҃е́нныхъ ѻ҆де́ждъ, и҆зше́дше же  стоѧ́тъ на ѻ҆бы́чныхъ мѣ́стѣхъ. Та́же конда́къ, и҆  сѣда́ленъ мине́и ст҃а́гѡ. И҆ чте́нїе. По ѕ҃-й же пѣ́сни  сщ҃е́нникъ глаго́летъ є҆ктенїю̀ ма́лꙋю пред̾ ст҃ы́ми  две́рьми, и҆ возгла́съ: Ты́ бо є҆сѝ цр҃ь ми́ра: Та́же  конда́къ воскрⷭ҇нъ: И҆ і҆́косъ. И҆ чте́мъ про́логъ. 
[зрѝ] Вѣ́домо же бꙋ́ди и҆ сїѐ: Ꙗ҆́кѡ всегда̀ по концѣ̀  и҃-ѧ пѣ́сни, є҆гда̀ хо́щемъ нача́ти ѳ҃-ю пѣ́снь,  твори́мъ всѝ мета́нїе є҆динора́внѡ глаго́люще: Хва́лимъ,  бл҃гослови́мъ, покланѧ́емсѧ гдⷭ҇ви: Та́же і҆рмо́съ и҃-ѧ  пѣ́сни, катава́сїа. І҆ере́й же и҆ дїа́конъ ѡ҆блача́тсѧ  ѻ҆бы́чнѡ. И҆ по сконча́нїи и҃-ѧ пѣ́сни покади́въ ст҃ꙋ́ю  трапе́зꙋ, возглаша́етъ дїа́конъ: Бцⷣꙋ и҆ мт҃рь свѣ́та  пѣ́сньми возвели́чимъ. И҆ мы̀ стїхосло́вимъ ѳ҃-ю пѣ́снь,  пою́ще велегла́снѡ: Вели́читъ дꙋша̀ моѧ̀ гдⷭ҇а: и҆  Чⷭ҇тнѣ́йшꙋю херꙋві̑мъ. Твори́мъ же и҆ покло́ны ма̑лыѧ.  І҆ере́й же, и҆лѝ дїа́конъ, кади́тъ ст҃ы́й ѻ҆лта́рь, и҆  всю̀ цр҃ковь, и҆ бра́тїю. По ѳ҃-й пѣ́сни возвра́щьсѧ, и҆  ѿда́въ кади́ло, глаго́летъ є҆ктенїю̀ ма́лꙋю: И҆ возгла́съ  ѿ сщ҃е́нника: Ꙗ҆́кѡ тѧ̀ хва́лѧтъ всѧ̑ си̑лы нбⷭ҇ныѧ:  Та́же возглаша́етъ дїа́конъ: Ст҃ъ гдⷭ҇ь бг҃ъ на́шъ, въ  настоѧ́щїй гла́съ. Сті́хъ а҃: Ꙗ҆́кѡ ст҃ъ гдⷭ҇ь бг҃ъ на́шъ.  Сті́хъ в҃-й: Над̾ всѣ́ми людьмѝ бг҃ъ на́шъ. Сщ҃е́нникъ  стои́тъ на ѻ҆бы́чномъ мѣ́стѣ. И҆ посе́мъ свѣти́ленъ  воскрⷭ҇нъ. Та́же Сла́ва, ст҃а́гѡ, а҆́ще и҆́мать. И҆ ны́нѣ,  бг҃оро́диченъ воскрⷭ҇нъ. На хвали́техъ: Всѧ́кое дыха́нїе, на  гла́съ днѐ. Поста́вимъ же стїхѡ́въ, и҃: и҆ пое́мъ стїхи̑ры  ѻ҆ктѡ́иха воскрⷭ҇ны, д҃: и҆ а҆натѡ́лїевы, д҃. На всѧ́кое же  дыха́нїе, совокꙋ́пльшымсѧ ѻ҆бои̑мъ ликѡ́мъ, припѣва́емъ и҆  припѣ́вы сїѧ̑: а҃: Воскрⷭ҇нѝ гдⷭ҇и бж҃е мо́й, да  вознесе́тсѧ рꙋка̀ твоѧ̀, не забꙋ́ди оу҆бо́гихъ твои́хъ до  конца̀. в҃: И҆сповѣ́мсѧ тебѣ̀ гдⷭ҇и всѣ́мъ се́рдцемъ  мои́мъ, повѣ́мъ всѧ̑ чꙋдеса̀ твоѧ̑. Сла́ва, стїхи́ра  є҆ѵⷢ҇льскаѧ, рѧ́дъ. И҆ ны́нѣ, бг҃оро́диченъ, гла́съ в҃:  Пребл҃гослове́нна є҆сѝ бцⷣе: Славосло́вїе вели́кое. Та́же  тропа́рь воскрⷭ҇нъ, є҆ди́нъ ѿ ѻ҆бою̀, гла́са а҃-гѡ:  Дне́сь сп҃се́нїе мі́рꙋ бы́сть: И҆лѝ гла́са в҃-гѡ: Воскр҃съ  ѿ гро́ба: Та́же є҆ктенїю̀ глаго́летъ і҆ере́й, и҆лѝ  дїа́конъ: Поми́лꙋй на́съ бж҃е: И҆ возгла́съ: Ꙗ҆́кѡ млⷭ҇тивъ  и҆ чл҃вѣколю́бецъ: Посе́мъ: И҆спо́лнимъ оу҆́треннюю  мл҃твꙋ: Возгла́съ: Ꙗ҆́кѡ бг҃ъ млⷭ҇ти и҆ щедро́тъ: І҆ере́й:  Ми́ръ всѣ̑мъ. Ли́къ: И҆ дꙋ́хови твоемꙋ̀. Дїа́конъ: Главы̑  на́шѧ гдⷭ҇ви прикло́нимъ. І҆ере́й мл҃твꙋ та́йнѡ. Та́же,  возгла́съ: Твое́ бо є҆́сть є҆́же ми́ловати: Посе́мъ,  Премꙋ́дрость. Ли́къ: Бл҃гословѝ. І҆ере́й: Сы́й  бл҃гослове́нъ хрⷭ҇то́съ бг҃ъ на́шъ: И҆ ли́къ: А҆ми́нь:  Оу҆твердѝ бж҃е: Посе́мъ і҆ере́й: Прест҃а́ѧ бцⷣе: Ли́къ,  Чⷭ҇тнѣ́йшꙋю: И҆ про́чее ѻ҆бы́чное, и҆ ѿпꙋ́стъ. И҆  многолѣ́тствꙋемъ і҆мпера́тора. Та́же твори́мъ и҆схожде́нїе  въ притво́ръ, пою́ще стїхи́рꙋ самогла́снꙋ, ꙗ҆́кѡ ѻ҆бы́чай,  и҆ ѡ҆глаше́нїе стꙋді́тово. По чте́нїи же тропа́рь ст҃а́гѡ  ѳео́дѡра, гла́съ и҃: Правосла́вїѧ наста́вниче: И҆ ча́съ а҃.  На а҃-мъ часѣ̀ тропа́рь воскрⷭ҇нъ. Сла́ва, ст҃а́гѡ, а҆́ще  и҆́мать: а҆́ще же нѝ: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ: конда́къ воскрⷭ҇нъ. И҆ соверше́нный  ѿпꙋ́стъ. На лїтꙋргі́и: Бл҃жє́нна ѻ҆смогла́сника на и҃.  По вхо́дѣ тропа́рь воскрⷭ҇нъ: Та́же хра́ма, и҆ ст҃а́гѡ  дневна́гѡ, а҆́ще и҆́мать. Конда́къ воскрⷭ҇нъ, и҆ хра́ма:  Сла́ва, ст҃а́гѡ, а҆́ще и҆́мать: И҆ ны́нѣ, хра́ма бцⷣы.  А҆́ще же нѝ, И҆ ны́нѣ, конда́къ: Предста́тельство  хрⷭ҇тїа́нъ: хрⷭ҇то́ва же хра́ма тропарѧ̀ и҆ кондака̀ въ  недѣ́лю на лїтꙋргі́и не глаго́лемъ во ве́сь го́дъ: поне́же  предварѧ́етъ воскрⷭ҇нъ. Прокі́менъ, а҆по́столъ, а҆ллилꙋ́їа,  и҆ є҆ѵⷢ҇лїе гла́са, и҆ ст҃а́гѡ, а҆́ще и҆́мать. Прича́стенъ:  Хвали́те гдⷭ҇а съ нб҃съ: Та́же ст҃а́гѡ, а҆́ще и҆́мать. 
[зрѝ] На бдѣ́нїи всено́щнагѡ пѣ́нїѧ. Є҆гда̀ быва́етъ  полѷеле́й, и҆ пою́тъ ѱало́мъ: Хвали́те и҆́мѧ гдⷭ҇не: и҆  И҆сповѣ́дайтесѧ гдⷭ҇ви: тогда̀ поставлѧ́етсѧ а҆нало́гїй  средѝ цр҃кве, и҆ на не́мъ полага́етсѧ пра́здничнаѧ і҆кѡ́на  гдⷭ҇скагѡ днѐ, и҆лѝ бг҃оро́дицына, и҆лѝ ст҃а́гѡ, и҆  ст҃ы́ѧ: и҆ ѡ҆блача́ютсѧ настоѧ́тель во ст҃и́лищи и҆ всѝ  сщ҃еннослꙋжи́тели въ фелѡ́ни по ѻ҆бы́чаю, и҆ и҆зше́дше  и҆з̾ ѻ҆лтарѧ̀ во ѿве́рзєннаѧ ца̑рскаѧ врата̀, ста́нꙋтъ  по двꙋ̀ страна́мъ ѻ҆́колѡ а҆нало́гїа. И҆ раздае́тъ  настоѧ́тель сослꙋжи́телємъ, и҆ стоѧ́щемꙋ во хра́мѣ  ст҃ѣ́мъ наро́дꙋ свѣщы̀. По раздаѧ́нїи же взе́мъ кади́ло,  є҆мꙋ́же предхо́дитъ дїа́конъ со свѣще́ю горѧ́щею, кади́тъ  пе́рвѣе на а҆нало́гїи і҆кѡ́нꙋ ѻ҆́крестъ, и҆ и҆́детъ во  ѻ҆лта́рь, и҆ та́мѡ ст҃ꙋ́ю трапе́зꙋ, и҆ ѻ҆лта́рь ве́сь  кади́тъ, и҆ во хра́мѣ ст҃ы̑ѧ мѣ̑стныѧ і҆кѡ̑ны всѧ̑, та́же  сщ҃еннопредстоѧ́телей по ѻ҆бои̑мъ страна́мъ, и҆ пра́вый  ли́къ пѣвцє́въ, и҆ лѣ́вый. Посе́мъ кади́тъ преходѧ̀  стоѧ́щїй наро́дъ ве́сь, и҆ па́ки ст҃ы̑ѧ двє́ри, и҆ двѣ̀  то́чїю і҆кѡ̑ны, хрⷭ҇то́вꙋ и҆ бцⷣынꙋ, и҆ на а҆нало́гїи. Въ  то́же вре́мѧ пою́тъ велича́нїе, со и҆збра́нными стїхѝ ѿ  ѱалмѡ́въ дв҃довыхъ. По се́мъ ѻ҆бы́чномъ пѣ́нїи  є҆ктенїа̀ ѿ дїа́кона ма́лаѧ глаго́летсѧ, и҆ сѣда́льны  пою́тсѧ, и҆ вхо́дѧтъ всѝ сщ҃еннослꙋжи́тели во ст҃ы́й  ѻ҆лта́рь, и҆ и҆з̾ѡблача́ютсѧ сщ҃е́нныхъ ѻ҆де́ждъ, то́чїю  держа́й чредꙋ̀ і҆ере́й ѡ҆стае́тъ во ѡ҆блаче́нїи, къ  прочита́нїю є҆ѵⷢ҇лїа. Но и҆ въ недѣ́лю на оу҆́трени,  є҆гда̀ кромѣ̀ полѷеле́а пое́тсѧ каѳі́сма: Бл҃же́ни  непоро́чнїи: и҆ по не́й тропарѝ: А҆́гг҃льскїй собо́ръ: и҆  во и҆ны̑ѧ дни̑ комꙋ̀ пое́тсѧ велича́нїе кромѣ̀ бдѣ́нїѧ, и҆  тогда̀ і҆ере́й съ дїа́кономъ то́чїю ѡ҆блача́тсѧ во  сщ҃є́нныѧ ѻ҆дє́жды, и҆ взе́млютъ, дїа́конъ свѣти́льникъ  со свѣще́ю горѧ́щею, і҆ере́й же кади́ло, и҆ покади́въ  ѻ҆́крестъ ст҃ꙋ́ю трапе́зꙋ и҆ ѻ҆лта́рь ве́сь, и҆схо́дѧтъ  сѣ́верными враты̀, и҆ кади́тъ ца̑рскїѧ двє́ри, и҆ по  страна́мъ ст҃ы̑ѧ і҆кѡ̑ны, и҆ на а҆нало́гїи, та́же  настоѧ́телѧ и҆ ли́ки, и҆ стоѧ́щїй наро́дъ, ꙗ҆́коже  ѻ҆бы́чай, и҆ па́ки вхо́дѧтъ во врата̀ ю҆́жныѧ страны̀. 
Чи́нъ ѡ҆ панагі́и, 
быва́емый во ѻ҆би́телехъ по всѧ̑ дни̑. 
По ѿпꙋ́стѣ бж҃е́ственныѧ лїтꙋргі́и, и҆схо́дитъ  настоѧ́тель, и҆ бра́тїи послѣ́дꙋющымъ по не́мъ два̀, два̀.  и҆ глаго́лютъ ѱало́мъ рм҃д: Вознесꙋ́ тѧ бж҃е мо́й, цр҃ю̀  мо́й: ве́сь до конца̀. Дости́гше же въ трапе́зꙋ, и҆ конча́нꙋ  бы́вшꙋ ѱалмꙋ̀, глаго́лемъ мл҃твꙋ трапе́зы: Ѻ҆́ч҃е на́шъ:  Сла́ва, и҆ ны́нѣ: Гдⷭ҇и поми́лꙋй, три́жды. Бл҃гословѝ:  Настоѧ́тель, и҆лѝ сщ҃е́нникъ держа́й чредꙋ̀ глаго́летъ:  Хрⷭ҇тѐ бж҃е, бл҃гословѝ ꙗ҆́стїе и҆ питїѐ рабѡ́мъ  твои̑мъ: И҆ ча́сть и҆лѝ просфора̀ и҆мꙋ́щаѧ возноше́на  бы́ти, влага́етсѧ въ панагїа́ръ, и҆ стои́тъ на  оу҆стро́енномъ мѣ́стѣ. И҆ по вкꙋше́нїи творѧ́й слꙋже́нїе,  глаго́летъ сті́хъ: Мл҃твами ст҃ы́хъ ѻ҆тє́цъ на́шихъ, гдⷭ҇и  і҆и҃се хрⷭ҇тѐ бж҃е на́шъ, поми́лꙋй на́съ. И҆ мы̀: А҆ми́нь.  И҆ воста́вше глаго́лемъ: Бл҃гослове́нъ бг҃ъ ми́лꙋѧй, и҆  пита́ѧй на́съ ѿ ю҆́ности на́шеѧ: Сла́ва тебѣ̀ гдⷭ҇и,  сла́ва тебѣ̀ ст҃ы́й, сла́ва тебѣ̀ цр҃ю̀. Сла́ва, и҆  ны́нѣ: Гдⷭ҇и поми́лꙋй, три́жды. Бл҃гословѝ. И҆ положи́въ  покло́нъ хотѧ́й возвы́сити прест҃ꙋ́ю, глаго́летъ си́це:  Бл҃гослови́те ѻ҆тцы̀ ст҃і́и, прости́те мѝ грѣ́шномꙋ. И҆  мы̀: Бг҃ъ прости́тъ тѝ, и҆ поми́лꙋетъ тѧ̀. И҆ прїе́мъ  ча́сть кра́йними пе́рсты рꙋ́къ, возвыша́етъ ю҆̀ ма́лѡ над̾  ѡ҆́бразомъ ст҃ы́ѧ трⷪ҇цы, глаго́лѧ велегла́снѡ: Вели́ко  и҆́мѧ: Настоѧ́тель и҆лѝ і҆ере́й чредны́й: Ст҃ы́ѧ трⷪ҇цы. И҆  преносѧ̀ над̾ ѡ҆́бразъ бцⷣы крⷭ҇тови́днѡ зна́менꙋетъ,  глаго́лѧ: Прест҃а́ѧ бцⷣе, помога́й на́мъ. И҆ мы̀: Тоѧ̀  мл҃твами бж҃е поми́лꙋй, и҆ сп҃сѝ на́съ. И҆ глаго́лемъ:  Бл҃жи́мъ тѧ̀ всѝ ро́ди бцⷣе дв҃о: Та́же пое́мъ: Досто́йно  є҆́сть ꙗ҆́кѡ вои́стиннꙋ: И҆ по є҆́же причасти́тисѧ  всѣ̑мъ, глаго́летъ настоѧ́тель и҆лѝ сщ҃е́нникъ: Во мнѡ́гїѧ  мл҃твы пречⷭ҇тыѧ влⷣчцы на́шеѧ бцⷣы, и҆ приснодв҃ы мр҃і́и.  Мы́ же: Тоѧ̀ мл҃твами бж҃е поми́лꙋй, и҆ сп҃сѝ на́съ.  Млⷭ҇тивъ и҆ ще́дръ гдⷭ҇ь, пи́щꙋ дадѐ боѧ́щымсѧ є҆гѡ̀, и҆  пра́вда є҆гѡ̀ пребыва́етъ въ вѣ́къ вѣ́ка. Та́же  ѱало́мъ: Возвесели́хсѧ ѡ҆ ре́кшихъ мнѣ̀, въ до́мъ гдⷭ҇нь  по́йдемъ. Трист҃о́е, Прест҃а́ѧ трⷪ҇це: По Ѻ҆́ч҃е на́шъ:  Бл҃годари́мъ тѧ̀ хрⷭ҇тѐ бж҃е на́шъ, ꙗ҆́кѡ насы́тилъ є҆сѝ  на́съ земны́хъ твои́хъ бла̑гъ: И҆ а҆́ще оу҆́бѡ є҆́сть  влⷣчнїй пра́здникъ, глаго́летсѧ, Сла́ва и҆ ны́нѣ, конда́къ  пра́здникꙋ: а҆́ще нѝ, глаго́лемъ сїѧ̑: Сла́ва, Бж҃е  ѻ҆тє́цъ на́шихъ, творѧ́й при́снѡ съ на́ми: И҆ ны́нѣ,  Мл҃твами гдⷭ҇и всѣ́хъ ст҃ы́хъ: Гдⷭ҇и поми́лꙋй, три́жды.  Бл҃гословѝ. Сщ҃е́нникъ глаго́летъ: Бл҃гослове́нъ бг҃ъ  ми́лꙋѧй, и҆ пита́ѧй на́съ ѿ свои́хъ бога́тыхъ дарѡ́въ,  свое́ю бл҃года́тїю и҆ чл҃вѣколю́бїемъ, всегда̀, ны́нѣ и҆  при́снѡ, и҆ во вѣ́ки вѣкѡ́въ, а҆ми́нь. 


[глⷡ҇а г҃] Ѡ҆ ст҃ѣ́мъ и҆мꙋ́щемъ бдѣ́нїе, 
а҆́ще прилꙋчи́тсѧ въ недѣ́лю. 
Въ сꙋббѡ́тꙋ ве́чера, на ма́лѣй вече́рни, на Гдⷭ҇и  воззва́хъ, стїхи̑ры воскрⷭ҇ны д҃: Сла́ва, ст҃а́гѡ: И҆  ны́нѣ, бг҃оро́диченъ гла́са ма́лыѧ вече́рни. На стїхо́внѣ  є҆ди́нъ сті́хъ воскрⷭ҇нъ: и҆ ст҃а́гѡ стїхо́вна вели́кїѧ  вече́рни, съ припѣ́вы и҆́хъ. Сла́ва, ст҃а́гѡ: И҆ ны́нѣ,  бг҃оро́диченъ, въ то́йже гла́съ. По Ны́нѣ ѿпꙋща́еши: и҆  по Ѻ҆́ч҃е на́шъ, тропа́рь воскрⷭ҇нъ. Сла́ва, ст҃а́гѡ. И҆  ны́нѣ, бг҃оро́диченъ пе́рвый, по гла́сꙋ тропарѧ̀ ст҃а́гѡ:  На вели́цѣй вече́рни предначина́тельный ѱало́мъ, съ  припѣ́вы є҆гѡ̀. По ѻ҆бы́чной стїхоло́гїи, На Гдⷭ҇и  воззва́хъ, поста́вимъ стїхѡ́въ і҃: и҆ пое́мъ стїхи̑ры  воскрⷭ҇ны гла́са, трѝ: и҆ а҆нато́лїевъ є҆ди́нъ: и҆ ст҃а́гѡ  ѕ҃. Сла́ва, ст҃а́гѡ: И҆ ны́нѣ, бг҃оро́диченъ пе́рвый,  гла́са. Вхо́дъ, прокі́менъ, и҆ чтє́нїѧ ст҃а́гѡ г҃. На  лїті́и стїхи́ра хра́ма, и҆ ст҃а́гѡ стїхи̑ры: Сла́ва,  ст҃а́гѡ: И҆ ны́нѣ, бг҃оро́диченъ, въ то́йже гла́съ, ѿ  стїхо́вныхъ пое́мыхъ въ недѣ́лю. На стїхо́внѣ стїхи̑ры  воскрⷭ҇ны: Сла́ва, ст҃а́гѡ: И҆ ны́нѣ, бг҃оро́диченъ въ  то́йже гла́съ. На бл҃гослове́нїи хлѣ́бѡвъ тропа́рь, Бцⷣе  дв҃о, два́жды: И҆ ст҃а́гѡ, є҆ди́ножды: и҆ чте́нїе. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды.  Сла́ва, ст҃а́гѡ: И҆ ны́нѣ, бг҃оро́диченъ пе́рвый, по гла́сꙋ  тропарѧ̀ ст҃а́гѡ. По каѳі́смахъ, сѣда́льны воскрⷭ҇ны, съ  припѣ́вы, и҆ бг҃оро́дичны и҆́хъ, настоѧ́щагѡ гла́са. И҆  чте́нїе во є҆ѵⷢ҇лїи. По полѷеле́и, тропарѝ: А҆́гг҃льскїй  собо́ръ: Та́же ѵ҆пакоѝ гла́са, и҆ сѣда́льны ѻ҆́ба  ст҃а́гѡ. Сла́ва, полѷеле́йный сѣда́ленъ: И҆ ны́нѣ,  бг҃оро́диченъ є҆гѡ̀: И҆ чте́нїе ст҃а́гѡ. Степє́нна гла́са,  и҆ прокі́менъ: Всѧ́кое дыха́нїе: є҆ѵⷢ҇лїе воскрⷭ҇но.  Воскрⷭ҇нїе хрⷭ҇то́во: и҆ ѱало́мъ н҃, и҆ цѣлова́нїе  є҆ѵⷢ҇лїа по ѻ҆бы́чаю. Сла́ва, Мл҃твами а҆пⷭ҇лъ: И҆ ны́нѣ,  Мл҃твами бцⷣы: И҆ стїхи́ра воскрⷭ҇на, и҆ про́чее. Канѡ́нъ  воскрⷭ҇нъ со і҆рмосо́мъ на д҃: и҆ бцⷣы на в҃: и҆ ст҃а́гѡ на  и҃. Катава́сїа, ꙗ҆́коже и҆́мать оу҆ста́въ. По г҃-й пѣ́сни  конда́къ и҆ і҆́косъ ст҃а́гѡ, и҆ сѣда́ленъ є҆гѡ̀ два́жды:  Сла́ва, и҆ ны́нѣ бг҃оро́диченъ, и҆ чте́нїе. По ѕ҃-й пѣ́сни  конда́къ воскрⷭ҇нъ, и҆ і҆́косъ. И҆ чте́мъ про́логъ. На ѳ҃-й  пѣ́сни пое́мъ Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва,  ст҃а́гѡ: И҆ ны́нѣ, бг҃оро́диченъ воскрⷭ҇нъ. На хвали́техъ  стїхи̑ры воскрⷭ҇ны, д҃: и҆ ст҃а́гѡ, со Сла́внымъ д҃: съ  припѣ́вы и҆́хъ вече́рними. Сла́ва, стїхи́ра є҆ѵⷢ҇льскаѧ:  И҆ ны́нѣ, Пребл҃гослове́нна є҆сѝ бцⷣе дв҃о: Славосло́вїе  вели́кое. По трист҃о́мъ тропа́рь воскрⷭ҇нъ то́чїю,  є҆ктєнїѝ, и҆ ѿпꙋ́стъ. И҆ и҆схожде́нїе ѻ҆бы́чное въ  притво́ръ. И҆ пое́мъ стїхи́рꙋ ст҃а́гѡ. Є҆гда́ же  є҆леепома́занїе быва́етъ, глаго́летсѧ и҆ мл҃тва: Влⷣко  многомлⷭ҇тиве: ꙗ҆́кѡ предписа́сѧ на вели́цѣй вече́рни. И҆  ѡ҆глаше́нїе стꙋді́тово, и҆ ча́съ а҃-й. На часѣ́хъ тропа́рь  воскрⷭ҇нъ: Сла́ва, ст҃а́гѡ: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ: конда́къ ст҃а́гѡ. На про́чихъ же  премѣнѧ́юще глаго́лемъ. На лїтꙋргі́и, бл҃жє́нна гла́са, на  ѕ҃: и҆ ст҃а́гѡ пѣ́снь г҃-ѧ, на д҃. По вхо́дѣ тропа́рь  воскрⷭ҇нъ и҆ хра́ма бцⷣы, и҆дѣ́же хра́мъ є҆ѧ̀: и҆  ст҃а́гѡ. Конда́къ воскрⷭ҇нъ: Сла́ва, ст҃а́гѡ: И҆ ны́нѣ,  бцⷣы хра́ма. А҆́ще ли нѝ: И҆ ны́нѣ, Предста́тельство  хрⷭ҇тїа́нъ: [Тропари́ же и҆ кондакѝ храмѡ́мъ ст҃ы́хъ въ  сїѧ̑ дни̑ не глаго́лютсѧ] Прокі́менъ, а҆пⷭ҇лъ, а҆ллилꙋ́їа,  є҆ѵⷢ҇лїе и҆ прича́стенъ, пре́жде воскрⷭ҇нъ, та́же ст҃а́гѡ. 
Чи́нъ бл҃гослове́нїѧ ко́лѷва, 
сі́есть кꙋтїѝ и҆лѝ варе́ныѧ пшени́цы съ ме́домъ  смѣ́шенныѧ, и҆ разли́чными сла́дкими ѻ҆вощьмѝ  оу҆кра́шенныѧ, въ че́сть и҆ па́мѧть гдⷭ҇скихъ пра́здникѡвъ,  и҆лѝ ст҃ы́хъ бж҃їихъ въ цр҃ковь приноси́мыѧ. 
Принесе́нꙋ бы́вшꙋ ко́лѷвꙋ въ цр҃ковь: А҆́ще на вече́рни,  по Ны́нѣ ѿпꙋща́еши: Трист҃о́е. По Ѻ҆́ч҃е на́шъ:  тропа́рь. Сла́ва, и҆ ны́нѣ, бг҃оро́диченъ, по гла́сꙋ  тропарѧ̀ ст҃а́гѡ. А҆́ще же на лїтꙋргі́и, по заамвѡ́ннѣй  мл҃твѣ пое́тсѧ тропа́рь и҆ конда́къ ст҃а́гѡ. Дїа́конъ  покади́въ глаго́летъ: Гдⷭ҇ꙋ помо́лимсѧ. Ли́къ, Гдⷭ҇и  поми́лꙋй. Сщ҃е́нникъ ста́въ над̾ ко́лѷвомъ глаго́летъ  мл҃твꙋ сїю̀: Всѧ̑ соверши́вый сло́вомъ твои́мъ гдⷭ҇и: зрѝ  въ слꙋже́бникѣ. Ли́къ, А҆ми́нь. И҆ а҆́ще на вече́рни,  дїа́конъ: Премꙋ́дрость. Ли́къ, Бл҃гословѝ. Сщ҃е́нникъ: Сы́й  бл҃гослове́нъ: И҆ про́чее до ѿпꙋ́ста. А҆́ще же на  лїтꙋргі́и, пое́тъ ли́къ: Бꙋ́ди и҆́мѧ гдⷭ҇не, три́жды. и҆  ѱало́мъ: Бл҃гословлю̀ гдⷭ҇а: Разда́въ же а҆нті́дѡръ,  твори́тъ ѻ҆бы́чный ѿпꙋ́стъ лїтꙋргі́и. 


[глⷡ҇а д҃] Ѡ҆ ст҃ѣ́мъ и҆мꙋ́щемъ полѷеле́й, 
а҆́ще прилꙋчи́тсѧ въ недѣ́лю. 
Въ сꙋббѡ́тꙋ ве́чера на ма́лѣй вече́рни пое́мъ, ꙗ҆́коже  предписа́сѧ въ недѣ́лю бдѣ́нїѧ ст҃а́гѡ, ли́стъ і҃ на  ѡ҆боро́тѣ. На вели́цѣй вече́рни, по каѳі́смѣ, На Гдⷭ҇и  воззва́хъ стїхи̑ры воскрⷭ҇ны г҃, и҆ а҆нато́лїевъ а҃: и҆  ст҃а́гѡ, ѕ҃: Сла́ва, ст҃а́гѡ, И҆ ны́нѣ, бг҃оро́диченъ а҃-й  гла́са. Вхо́дъ. Прокі́менъ днѐ: И҆ чтє́нїѧ ст҃а́гѡ, г҃. На  лїті́и стїхи́ра хра́ма, и҆ ст҃а́гѡ а҆́ще и҆́мать. Сла́ва  ст҃а́гѡ: И҆ ны́нѣ, бг҃оро́диченъ а҃-й, по гла́сꙋ ст҃а́гѡ.  На стїхо́внѣ стїхи̑ры воскрⷭ҇ны гла́са. Сла́ва, ст҃а́гѡ: И҆  ны́нѣ бг҃оро́диченъ, по гла́сꙋ ст҃а́гѡ. На бл҃гослове́нїи  хлѣ́бѡвъ, тропа́рь: Бцⷣе дв҃о: три́жды. На оу҆́трени, на  Бг҃ъ гдⷭ҇ь: тропа́рь воскрⷭ҇нъ, два́жды. Сла́ва, ст҃а́гѡ: И҆  ны́нѣ, бг҃оро́диченъ воскрⷭ҇нъ, по гла́сꙋ тропарѧ̀ ст҃а́гѡ  По. каѳі́смѣхъ сѣда́льны воскрⷭ҇ны, и҆ съ бг҃оро́дичны  и҆̀хъ, и҆ чте́нїе во є҆ѵⷢ҇лїи толково́мъ. Полѷеле́й  ст҃а́гѡ, ѵ҆пакоѝ, и҆ сѣда́льны ст҃а́гѡ, по є҆ди́ножды.  Сла́ва, сѣда́ленъ ст҃а́гѡ полѷеле́йный: И҆ ны́нѣ,  бг҃оро́диченъ, и҆ чте́нїе ст҃а́гѡ. Степє́нна гла́са: и҆  прокі́менъ. Є҆ѵⷢ҇лїе воскрⷭ҇но. Воскрⷭ҇нїе хрⷭ҇то́во:  ѱало́мъ н҃: стїхи́ра воскрⷭ҇на. Канѡ́нъ воскрⷭ҇нъ со  і҆рмосо́мъ на д҃: и҆ крⷭ҇товоскрⷭ҇нъ на два̀: и҆ бцⷣы на  два̀: и҆ ст҃а́гѡ на ѕ҃. А҆́ще ст҃а́гѡ два̀ канѡ́на: ѻ҆́ба  канѡ́на на и҃, а҆ крⷭ҇товоскрⷭ҇нъ ѡ҆ставлѧ́емъ. По г҃-й  пѣ́сни конда́къ и҆ і҆́косъ, и҆ сѣда́ленъ ст҃а́гѡ, два́жды:  Сла́ва, и҆ ны́нѣ, бг҃оро́диченъ є҆гѡ̀, и҆ чте́нїе. По ѕ҃-й  пѣ́сни конда́къ воскрⷭ҇нъ, и҆ і҆́косъ: И҆ чте́мъ про́логъ.  На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ воскрⷭ҇нъ.  Сла́ва, ст҃а́гѡ: И҆ ны́нѣ, бг҃оро́диченъ воскрⷭ҇нъ гла́са.  На хвали́техъ стїхи̑ры воскрⷭ҇ны гла́са, на д҃: и҆ ст҃а́гѡ  на д҃, и҆ со Сла́внымъ, съ припѣ́вы є҆гѡ̀ вече́рними.  Сла́ва, стїхи́ра є҆ѵⷢ҇льскаѧ. И҆ ны́нѣ, Пребл҃гослове́нна  є҆сѝ бцⷣе дв҃о: Славосло́вїе вели́кое. Тропа́рь воскрⷭ҇нъ  то́чїю. Є҆ктєнїѝ: И҆ ѿпꙋ́стъ. И҆ и҆схожде́нїе, и҆  ѡ҆глаше́нїе, и҆ ча́съ а҃ въ притво́рѣ. На а҃-мъ часѣ̀  тропа́рь воскрⷭ҇нъ: Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ ст҃а́гѡ.  На про́чихъ же, конда́къ воскрⷭ҇нъ, и҆ ст҃а́гѡ, премѣнѧ́юще  глаго́лемъ. На лїтꙋргі́и бл҃жє́нна гла́са, на ѕ҃: И҆  ст҃а́гѡ, пѣ́снь г҃, на д҃. По вхо́дѣ тропа́рь, и҆  конда́къ, ꙗ҆́коже предписа́сѧ во главѣ̀ г҃: прилага́емъ же  тропа́рь и҆ конда́къ, и҆ хра́ма ст҃а́гѡ. 


[глⷡ҇а є҃] Ѡ҆ ст҃ѣ́мъ пое́момъ на ѕ҃. 
А҆́ще бꙋ́детъ въ недѣ́лю, не и҆мѣ́ѧй полѷеле́а. 
Въ сꙋббѡ́тꙋ ве́чера, на вели́цѣй вече́рни, по каѳі́смѣ:  На Гдⷭ҇и воззва́хъ, стїхи̑ры воскрⷭ҇ны, г҃: и҆  а҆натѡ́лїевы, г҃: и҆ ст҃а́гѡ, д҃. Сла́ва, ст҃а́гѡ: И҆  ны́нѣ, бг҃оро́диченъ пе́рвый гла́са. Вхо́дъ. Прокі́менъ  днѐ, и҆ є҆ктенїа̀, Рце́мъ всѝ: На лїті́и стїхи́ра хра́ма:  Сла́ва, ст҃а́гѡ, а҆́ще и҆́мать. А҆́ще же нѝ, Сла́ва, и҆  ны́нѣ, бг҃оро́диченъ. [А҆́ще же и҆́мать ст҃ы́й  славосло́вїе, пое́мъ стїхо́внꙋ є҆гѡ̀ въ лїті́ю.] И҆  ѻ҆бы̑чныѧ мл҃твы лїті́и. На стїхо́внѣ стїхи̑ры воскрⷭ҇ны.  Сла́ва, ст҃а́гѡ: И҆ ны́нѣ, бг҃оро́диченъ воскрⷭ҇нъ, по  гла́сꙋ ст҃а́гѡ. И҆ про́чее бдѣ́нїѧ по ѻ҆бы́чаю. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды.  Сла́ва, ст҃а́гѡ: И҆ ны́нѣ, бг҃оро́диченъ пе́рвый, по гла́сꙋ  тропарѧ̀ ст҃а́гѡ, и҆ про́чее и҆ до канѡ́на воскрⷭ҇но.  Канѡ́нъ воскрⷭ҇нъ со і҆рмосо́мъ на д҃: и҆ крⷭ҇товоскрⷭ҇нъ на  два̀: и҆ бцⷣы на два̀: и҆ ст҃а́гѡ на ѕ҃. Катава́сїа по  оу҆ста́вꙋ. По г҃-й пѣ́сни конда́къ и҆ і҆́косъ, и҆  сѣда́ленъ ст҃а́гѡ, два́жды, и҆ бг҃оро́диченъ є҆гѡ̀. И҆  чте́нїе ст҃а́гѡ. По ѕ҃-й пѣ́сни конда́къ воскрⷭ҇нъ, и҆  і҆́косъ: и҆ чте́мъ про́логъ. На ѳ҃-й пѣ́сни пое́мъ:  Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, ст҃а́гѡ: И҆  ны́нѣ, бг҃оро́диченъ воскрⷭ҇нъ гла́са. На хвали́техъ  стїхи̑ры воскрⷭ҇ны д҃, и҆ ст҃а́гѡ со Сла́внымъ, д҃. А҆́ще ли  не и҆́мать ст҃ы́й на хвали́техъ стїхи́ръ, пое́мъ стїхи̑ры  воскрⷭ҇ны по ѻ҆бы́чаю. Сла́ва, стїхи́ра є҆ѵⷢ҇льскаѧ: И҆  ны́нѣ, Пребл҃гослове́нна є҆сѝ бцⷣе дв҃о: Славосло́вїе  вели́кое, тропа́рь воскрⷭ҇нъ то́чїю. Є҆ктєнїѝ ѻ҆́бѣ, и҆  ѿпꙋ́стъ, и҆ ѡ҆глаше́нїе: и҆ ча́съ а҃-й въ притво́рѣ. На  а҃-мъ часѣ̀ тропа́рь воскрⷭ҇нъ: Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По трист҃о́мъ конда́къ воскрⷭ҇нъ, и҆  про́чее. [А҆́ще и҆́мать ст҃ы́й славосло́вїе, по трист҃о́мъ  конда́къ ст҃а́гѡ: На про́чихъ же часѣ́хъ, конда́къ  воскрⷭ҇нъ и҆ ст҃а́гѡ премѣнѧ́юще глаго́лемъ,] и҆ ѿпꙋ́стъ.  На лїтꙋргі́и бл҃жє́нна гла́са, на ѕ҃: и҆ ст҃а́гѡ пѣ́снь  г҃-ѧ, на д҃. По вхо́дѣ тропа́рь воскрⷭ҇нъ, и҆ хра́ма бцⷣы,  и҆дѣ́же хра́мъ є҆ѧ̀: та́же хра́ма ст҃а́гѡ: посе́мъ  рѧдова́гѡ ст҃а́гѡ. А҆́ще ли є҆́сть дрꙋгі́й ст҃ы́й, и҆  тропа́рь є҆мꙋ̀ прилꙋчи́тсѧ, глаго́лемъ тропа́рь и҆ дрꙋга́гѡ  ст҃а́гѡ. Та́же конда́къ воскрⷭ҇нъ и҆ хра́ма: Сла́ва,  конда́къ дневна́гѡ ст҃а́гѡ, И҆ ны́нѣ, бцⷣы хра́ма. А҆́ще  ли хра́ма бцⷣы нѣ́сть: Сла́ва, конда́къ рѧдова́гѡ ст҃а́гѡ:  И҆ ны́нѣ, Предста́тельство хрⷭ҇тїа́нъ: Прокі́менъ, а҆пⷭ҇лъ,  а҆ллилꙋ́їа, є҆ѵⷢ҇лїе, и҆ прича́стенъ, пре́жде воскрⷭ҇нъ, и҆  пото́мъ ст҃а́гѡ. 
[зрѝ] Подоба́етъ вѣ́дати: Ꙗ҆́кѡ стїхоло́гїа, си́рѣчь  каѳі́сма, въ недѣ́лю ве́чера никогда́же быва́етъ. Та́кожде  и҆ на гдⷭ҇скїѧ пра́здники, и҆ вели́кихъ ст҃ы́хъ, и҆лѝ въ  хра́мѣ ст҃а́гѡ, и҆лѝ ст҃ы́ѧ: ꙗ҆́вѣ ꙗ҆́кѡ въ ни́хже  быва́ютъ бдѣ̑нїѧ. Є҆гда́ же прилꙋчи́тсѧ бдѣ́нїе, кромѣ̀  сꙋббѡ́ты ве́чера, стїхологисꙋ́емъ: Бл҃же́нъ мꙋ́жъ а҃-й  а҆нтїфѡ́нъ. Въ сꙋббѡ́тꙋ же ве́чера стїхологисꙋ́емъ всю̀  каѳі́смꙋ: Бл҃же́нъ мꙋ́жъ: 


[глⷡ҇а ѕ҃] Ѡ҆ бдѣ́нїихъ всено́щныхъ, 
быва́ющихъ чре́зъ всѐ лѣ́то. 
Подоба́етъ вѣ́дати: Ꙗ҆́кѡ всегѡ̀ лѣ́та сꙋ́ть седми́цъ  н҃в, въ ни́хже твори́мъ на кꙋ́юждо недѣ́лю бдѣ́нїе, ꙗ҆́кѡ  да и҆зочтє́ннымъ бы́вшымъ всѣ̑мъ воскрⷭ҇нымъ бдѣ́нїѧмъ  всегѡ̀ лѣ́та, ѡ҆брѣта́ютсѧ н҃в. Быва́ютъ же оу҆́бѡ и҆ во  влⷣчнихъ пра́здникахъ, на кі́йждо мѣ́сѧцъ бдѣ̑нїѧ.  Вкꙋ́пѣ же оу҆́бѡ и҆ со и҆нѣ́ми быва́ютъ всегѡ̀ лѣ́та  бдѣ́нїй ѯ҃и. Сꙋ́ть же и҆ и҆́на бдѣ̑нїѧ, ꙗ҆̀же  оу҆ка́жꙋтсѧ по и҆менѡ́мъ, во оу҆ста́вѣ на рѧдꙋ̀ свое́мъ,  гдѣ̀ ко́е пи́сано є҆́сть, и҆̀хже а҆́ще предстоѧ́тель  произво́литъ, а҆́ще зри́тъ своѧ̑ цр҃ко́вники бо́дростнѣ ѡ҆  сп҃се́нїихъ свои́хъ тща́щихсѧ. Є҆́сть же и҆ и҆́но бдѣ́нїе  къ си̑мъ ст҃а́гѡ хра́ма, во ѻ҆би́тели, є҆́же до́лжно  є҆́сть быва́ти, и҆ ника́коже ѡ҆ставлѧ́тисѧ въ па́мѧть  є҆гѡ̀. 


[глⷡ҇а з҃] Вѣ́стно же бꙋ́ди, ꙗ҆́кѡ въ ма́лыхъ  ѻ҆би́телехъ и҆ собо́рныхъ и҆ прихо́дскихъ хра́мѣхъ, во  дни̑ недѣ̑льныѧ, и҆дѣ́же всенѡ́щныѧ не быва́ютъ, и҆лѝ  настоѧ́тель не и҆зво́литъ, пое́тсѧ вече́рнѧ вели́каѧ,  та́кожде и҆ оу҆́тренѧ во своѐ вре́мѧ си́це: 
Въ сꙋббѡ́тꙋ ве́чера, по ѿпꙋ́стѣ ѳ҃-гѡ часа̀, вхо́дитъ въ  цр҃ковь предстоѧ́тель и҆ чредны́й сщ҃е́нникъ, и҆ всѝ:  є҆́млѧй же сщ҃е́нникъ бл҃гослове́нїе ѿ предстоѧ́телѧ,  ѿхо́дитъ пред̾ ца̑рскаѧ врата̀, и҆ твори́тъ поклонє́нїѧ  трѝ. Взе́мъ же и҆ є҆пїтрахи́лїй, и҆ бл҃гослови́въ и҆̀, и҆  цѣлова́въ ве́рхъ, и҆дѣ́же є҆́сть крⷭ҇тъ начерта́нъ: и҆  возложи́въ на вы́ю свою̀ глаго́летъ: Бл҃гослове́нъ бг҃ъ  на́шъ: ѿверза́ѧй и҆ внꙋ́треннюю завѣ́сꙋ сꙋ́щꙋю тафто́ю,  и҆лѝ и҆ны́мъ ви́домъ оу҆стро́енꙋю. Предстоѧ́тель же  глаго́летъ: Прїиди́те поклони́мсѧ: и҆ предначина́тельный  ѱало́мъ. А҆́ще же предстоѧ́телѧ не слꙋчи́тсѧ та́мѡ,  глаго́летъ и҆́нъ ѿ старѣ́йшихъ сщ҃е́нникѡвъ: Сщ҃е́нникъ  же чредны́й стои́тъ пред̾ ца́рскими врата́ми, глаго́лѧ  та́йнѡ мл҃твы свѣти̑льничныѧ, стоѧ̀ непокрове́нъ.  Глаго́летъ же и҆ є҆ктенїю̀, и҆ возгла́съ подо́бнѣ, и҆  про́чее вече́рни всѐ пое́мъ, ꙗ҆́коже предписа́сѧ во  бдѣ́нїи вели́кїѧ вече́рни: то́чїю здѣ̀ по є҆ктенїѝ:  И҆спо́лнимъ вече́рнюю мл҃твꙋ на́шꙋ: пое́мъ на стїхо́внѣ  стїхи̑ры воскрⷭ҇ны, и҆ по и҆сполне́нїи и҆́хъ глаго́летъ  предстоѧ́тель: Ны́нѣ ѿпꙋща́еши: Чте́цъ глаго́летъ:  Трист҃о́е съ про́чими. Сщ҃е́нникъ, возгла́съ: Ꙗ҆́кѡ твоѐ  є҆́сть црⷭ҇тво: внꙋ́трь ст҃а́гѡ ѻ҆лтарѧ̀. И҆ чте́цъ,  ѿпꙋсти́тєльныѧ тропарѝ по ѻ҆бы́чаю. Дїа́конъ же, ѿ  внѣ̀ стоѧ̀ пред̾ ѡ҆́бразомъ сп҃са хрⷭ҇та̀, возглаша́етъ:  Премꙋ́дрость. Ли́къ: Бл҃гословѝ. Сщ҃е́нникъ, ѿ внꙋ́трь  глаго́летъ: Сы́й бл҃гослове́нъ хрⷭ҇то́съ бг҃ъ на́шъ,  всегда̀, ны́нѣ и҆ при́снѡ, и҆ во вѣ́ки вѣкѡ́въ: Ли́къ:  А҆ми́нь. Оу҆твердѝ бж҃е, бл҃гочести́вѣйшаго,  самодержа́внѣйшаго, вели́каго гдⷭ҇рѧ на́шего і҆мпера́тора  нїкола́ѧ а҆леѯа́ндровича, и҆ ст҃ꙋ́ю правосла́внꙋю вѣ́рꙋ:  и҆ прѡ́чаѧ. И҆ сщ҃е́нникъ глаго́летъ ти́химъ гла́сомъ:  Прест҃а́ѧ бцⷣе, сп҃сѝ на́съ. Ли́къ: Чⷭ҇тнѣ́йшꙋю: И҆ па́ки  сщ҃е́нникъ: Сла́ва тебѣ̀ хрⷭ҇тѐ бж҃е, оу҆пова́нїе на́ше,  сла́ва тебѣ̀. И҆ глаго́летъ ли́къ: Сла́ва, и҆ ны́нѣ: Гдⷭ҇и  поми́лꙋй, три́жды. Бл҃гословѝ. Сщ҃е́нникъ же ѿве́рзъ  ст҃ы̑ѧ двє́ри, и҆ ѡ҆пꙋсти́въ фелѡ́нь, стоѧ́щꙋ дїа́конꙋ ѿ  внѣ̀ ѡ҆деснꙋ́ю, и҆ ѻ҆ра́рь держа́щꙋ ѻ҆бы́чнѡ, глаго́летъ  і҆ере́й ѿпꙋ́стъ по дню̀. [зрѝ] Посе́мъ многолѣ́тїе. И҆  по є҆́же вечерѧ́ти бра́тїѧмъ, є҆́млетъ па́ки  бл҃гослове́нїе цр҃ко́вникъ ѿ предстоѧ́телѧ, а҆́ще є҆́сть:  а҆́ще же нѝ ѿ чредна́гѡ сщ҃е́нника. И҆ кле́плетъ въ  ма́лый кампа́нъ, и҆лѝ въ рꙋчно́е клепа́ло, по ѻ҆бы́чаю. И҆  собра́вшымсѧ бра́тїѧмъ въ притво́ръ, твори́тъ нача́ло  чредны́й сщ҃е́нникъ, и҆ пое́мъ повече́рїе, ꙗ҆́кѡ ѻ҆бы́чай  съ канѡ́номъ. И҆ по ѻ҆бы́чномъ ѿпꙋ́стѣ предстоѧ́тель  глаго́летъ: Мл҃твами ст҃ы́хъ ѻ҆тє́цъ на́шихъ, гдⷭ҇и і҆и҃се  хрⷭ҇тѐ бж҃е на́шъ, поми́лꙋй на́съ. Бра́тїѧ же и҆сходѧ́ще,  два̀, два̀, по чи́нꙋ, творѧ́тъ покло́нъ пред̾  предстоѧ́телемъ, и҆ є҆́млютъ ѿ негѡ̀ бл҃гослове́нїе и҆  проще́нїе: Та́же предстоѧ́тель, сотвори́въ ѡ҆́бразъ  покло́на, про́ситъ и҆ са́мъ проще́нїѧ ѿ ни́хъ. 
Во оу҆́трїи же: Кле́плетъ параекклисїа́рхъ въ кампа́нъ,  ꙗ҆́кѡ ѻ҆бы́чай, и҆ въ би́ло, и҆ собира́ютсѧ бра́тїѧ въ  притво́рѣ, твори́тъ же сщ҃е́нникъ нача́ло: Бл҃гослове́нъ  бг҃ъ на́шъ: И҆ а҆́бїе чте́цъ глаго́летъ: Сла́ва тебѣ̀ бж҃е  на́шъ, сла́ва тебѣ̀. Цр҃ю̀ нбⷭ҇ный: Трист҃о́е, и҆ по  Ѻ҆́ч҃е на́шъ: Гдⷭ҇и поми́лꙋй, в҃і. Прїиди́те поклони́мсѧ:  три́жды: и҆ ѱало́мъ н҃. Та́же пое́тсѧ трⷪ҇чный канѡ́нъ, со  бл҃гоговѣ́нїемъ и҆ оу҆миле́нїемъ. По канѡ́нѣ же пою́тъ  трⷪ҇чное велича́нїе, сі́есть: Досто́йно є҆́сть ꙗ҆́кѡ  вои́стиннꙋ, сла́вити тѧ̀ бг҃а сло́ва: И҆ про́чыѧ тропарѝ.  Та́же трист҃о́е, и҆ Ѻ҆́ч҃е на́шъ: и҆ ѵ҆пакоѝ гла́са: Гдⷭ҇и  поми́лꙋй, м҃. Сла́ва, и҆ ны́нѣ, Чⷭ҇тнѣ́йшꙋю херꙋві̑мъ: И҆  возгла́съ ѿ сщ҃е́нника: Бж҃е оу҆ще́дри ны̀: И҆ мл҃тва  глаго́летсѧ ѿ і҆ере́а: Всемогꙋ́щаѧ и҆ животворѧ́щаѧ: И҆  ѿпꙋ́стъ, и҆ проще́нїе ѻ҆бы́чное. Та́же і҆ере́й глаго́летъ  є҆ктенїю̀: Помо́лимсѧ ѡ҆ бл҃гочести́вѣйшемъ: Мы́ же: Гдⷭ҇и  поми́лꙋй, кро́ткимъ и҆ ти́химъ гла́сомъ. И҆ по и҆сполне́нїи  тоѧ̀ глаго́летъ предстоѧ́тель: Мл҃твами ст҃ы́хъ ѻ҆тє́цъ  на́шихъ, гдⷭ҇и і҆и҃се хрⷭ҇тѐ бж҃е на́шъ, поми́лꙋй на́съ. И҆  по ѿпꙋ́стѣ вхо́димъ во хра́мъ. Сщ҃е́нникъ же вше́дъ во  ст҃ы́й ѻ҆лта́рь, и҆ возложи́въ є҆пїтрахи́лїй и҆ вложи́въ  ѳѷмїа́мъ въ кади́льницꙋ, пред̾ꙋгото́вленѣ є҆́й ѿ  цр҃ко́внагѡ слꙋжи́телѧ, глаго́летъ и҆ ѻ҆бы́чнꙋю мл҃твꙋ  кади́ла, стоѧ̀ пред̾ ст҃о́ю трапе́зою начертава́ѧй крⷭ҇тъ  съ кади́льницею, глаго́лѧ: Бл҃гослове́нъ бг҃ъ на́шъ всегда̀,  ны́нѣ и҆ при́снѡ, и҆ во вѣ́ки вѣкѡ́въ: ѿверза́ѧй  пре́жде и҆ тафто́ю оу҆стро́енꙋю завѣ́сꙋ, сꙋ́щꙋю внꙋ́трь  ца́рскихъ вра́тъ. Та́же кади́тъ ст҃ꙋ́ю трапе́зꙋ ѻ҆́крестъ,  и҆ ве́сь же́ртвенникъ: И҆ и҆схо́дитъ сѣ́верною страно́ю, и҆  кади́тъ ст҃ы̑ѧ і҆кѡ̑ны, и҆ предстоѧ́телѧ, и҆ всѧ̑ ꙗ҆́кѡ  ѻ҆бы́чай. Чте́цъ же, по Бл҃гослове́нъ бг҃ъ на́шъ,  глаго́летъ, А҆ми́нь. Прїиди́те поклони́мсѧ: и҆ ѻ҆бы̑чныѧ  ѱалмы̀: Оу҆слы́шитъ тѧ̀ гдⷭ҇ь: и҆ Гдⷭ҇и си́лою твое́ю:  Трист҃о́е, и҆ Ѻ҆́ч҃е на́шъ: [зрѝ] До́лженствꙋетъ же  внима́ти чте́цъ и҆ сщ҃е́нникъ, є҆гда̀ и҆́мать рещѝ: Ꙗ҆́кѡ  твоѐ є҆́сть црⷭ҇тво: бы́ти є҆мꙋ̀ посредѣ̀ хра́ма.] Та́же  тропарѝ: Сп҃сѝ гдⷭ҇и лю́ди твоѧ̑, и҆ прѡ́чаѧ. И҆  сщ҃е́нникъ кади́тъ па́ки предстоѧ́телѧ, и҆ ст҃ы̑ѧ і҆кѡ̑ны:  и҆ вхо́дитъ во ст҃ы́й ѻ҆лта́рь ю҆́жною страно́ю, и҆ стои́тъ  пред̾ ст҃о́ю трапе́зою съ кади́льницею, и҆ глаго́летъ  є҆ктенїю̀: Поми́лꙋй на́съ бж҃е, по вели́цѣй млⷭ҇ти твое́й,  и҆ прѡ́чаѧ. Та́же возгла́съ: Ꙗ҆́кѡ млⷭ҇тивъ и҆  чл҃вѣколю́бецъ бг҃ъ є҆сѝ: Пѣвцы̀, А҆ми́нь. И҆́менемъ  гдⷭ҇нимъ бл҃гословѝ, ѻ҆́тче. Та́же сщ҃е́нникъ начертава́ѧй  съ кади́льницею крⷭ҇тъ пред̾ ст҃о́ю трапе́зою, глаго́летъ  возгла́снѡ: Сла́ва ст҃ѣ́й, и҆ є҆диносꙋ́щнѣй, и҆  животворѧ́щей, и҆ нераздѣ́льнѣй трⷪ҇цѣ, всегда̀, ны́нѣ  и҆ при́снѡ, и҆ во вѣ́ки вѣкѡ́въ. Предстоѧ́тель же  глаго́летъ: Сла́ва въ вы́шнихъ бг҃ꙋ: И҆ шестоѱа́лмїе,  ꙗ҆́кѡ ѻ҆бы́чай. Сщ҃е́нникъ же полага́ѧй кади́льницꙋ на  мѣ́стѣ, и҆схо́дитъ и҆з̾ ѻ҆лтарѧ̀, и҆ стои́тъ на  ѻ҆бы́чномъ мѣ́стѣ свое́мъ. По внегда́ же рещѝ  предстоѧ́телю трѝ ѱалмы̀, и҆ на́чнетъ: Гдⷭ҇и бж҃е  сп҃се́нїѧ моегѡ̀: ѿхо́дитъ сщ҃е́нникъ пред̾ ца̑рскїѧ и҆  ст҃ы̑ѧ двє́ри: И҆ поклони́всѧ и҆ возложи́въ є҆пїтрахи́лїй,  глаго́летъ та́йнѡ оу҆́трєннїѧ мл҃твы, и҆ є҆ктенїю̀,  ꙗ҆́кѡ ѻ҆бы́чай. И҆ про́чее оу҆́трени, всѐ пое́мъ,  ꙗ҆́коже предписа́сѧ во бдѣ́нїи оу҆́трени ли́стъ є҃, на  ѡ҆боро́тѣ, да́же до конца̀: и҆ ча́съ а҃-й, и҆ на лїтꙋргі́и. 
[зрѝ] Вѣ́домо же бꙋ́ди, Ꙗ҆́кѡ, Вѣ́рꙋю во є҆ди́наго  бг҃а, и҆ Ѻ҆́ч҃е на́шъ, въ лїтꙋргі́и: Въ вече́рнѣ  предначина́тельный ѱало́мъ. Свѣ́те ти́хїй: Сподо́би  гдⷭ҇и: Ны́нѣ ѿпꙋща́еши: На оу҆́трени, Шестоѱа́лмїе:  Тебѣ̀ сла́ва подоба́етъ: Сла́ва въ вы́шнихъ бг҃ꙋ, и҆ на  землѝ ми́ръ: Бл҃го є҆́сть и҆сповѣ́датисѧ гдⷭ҇ви: Нбⷭ҇ный  цр҃ю̀: Предстоѧ́тель глаго́летъ. Трист҃о́е же и҆ Ѻ҆́ч҃е  на́шъ, на вече́рни, по Ны́нѣ ѿпꙋща́еши, и҆ на оу҆́трени,  по Бл҃го є҆́сть и҆сповѣ́датисѧ гдⷭ҇ви, чте́цъ глаго́летъ. 
[зрѝ] Подоба́етъ вѣ́дати, Ꙗ҆́кѡ приходѧ́щемꙋ гдⷭ҇скомꙋ  пра́здникꙋ, и҆лѝ бцⷣы, и҆ ѻ҆́ба пра́здника прⷣте́чева,  рождество̀ и҆ оу҆сѣкнове́нїе, и҆ ст҃ы́хъ а҆пⷭ҇лъ петра̀  и҆ па́ѵла, и҆ і҆ѡа́нна бг҃осло́ва, и҆лѝ а҆́ще бꙋ́детъ  хра́мъ: до́лжно є҆́сть прочита́ти а҆по́столъ, и҆ є҆ѵⷢ҇лїе  рѧдово́е, хотѧ́щее бы́ти тогда̀ въ са́мый де́нь пра́здника,  за де́нь напре́дь пре́жде пра́здника, под̾ зача́ло. На  са́мый же пра́здника де́нь, чте́мъ пра́здника є҆ди́нагѡ,  ꙗ҆́коже и҆ всѧ̀ слꙋ́жба. 


[глⷡ҇а и҃] Ѡ҆ лїтꙋргі́ахъ 
подоба́етъ вѣ́дати, и҆ ѡ҆ ст҃ѣ́й бж҃е́ственнѣй слꙋ́жбѣ:  Ꙗ҆́кѡ въ сꙋббѡ́тꙋ оу҆́бѡ, въ нача́лѣ д҃-гѡ часа̀ до́лжно  є҆́сть начина́ти: ꙗ҆́кѡ да ста́нетъ трапе́за въ нача́лѣ  є҃-гѡ часа̀. Въ недѣ́лю же, въ нача́лѣ г҃-гѡ часа̀,  до́лжно є҆́сть начина́ти, ꙗ҆́кѡ да ста́нетъ трапе́за въ  нача́лѣ д҃-гѡ часа̀. Та́кѡ же подоба́етъ быва́ти и҆ въ  гдⷭ҇скїѧ вели̑кїѧ пра́здники, хрⷭ҇тѡ́вы, и҆ бг҃оро́дичны,  и҆ прⷣте́чєвы, и҆ ѻ҆бои́хъ верхо́вныхъ а҆пⷭ҇лъ, петра̀  и҆ па́ѵла: и҆ въ си́хъ оу҆́бѡ кꙋ́пнѡ, ꙗ҆́кѡ во дни̑  недѣ̑льныѧ до́лжно є҆́сть твори́ти. Въ срє́днїѧ же  пра́здники въ нача́лѣ є҃-гѡ часа̀, ꙗ҆́кѡ да ста́нетъ  трапе́за въ нача́лѣ ѕ҃-гѡ часа̀. Въ ма̑лыѧ же пра́здники,  ра́внѡ про́чымъ всѣ̑мъ дневны̑мъ въ нача́лѣ є҃-гѡ, и҆  ѿдае́тсѧ во своѐ вре́мѧ на кі́йждо де́нь. Трапе́зꙋ же  подоба́етъ оу҆готовлѧ́ти во вре́мѧ своѐ, проти́вꙋ  коемꙋ́ждо дню̀, и҆лѝ по́стенъ є҆́сть, и҆лѝ про́стъ:  ѿхо́дитъ ꙗ҆́вѣ кі́йждо по сконча́нїи ст҃ы́ѧ слꙋ́жбы, и҆  во вре́мѧ трапе́зы па́ки собира́ютсѧ. Семꙋ́ же до́лжно  є҆́сть быва́ти, є҆гда̀ хотѧ́тъ ꙗ҆́сти въ ѳ҃-й ча́съ,  и҆лѝ ве́черъ. Си́це же оу҆́бѡ подоба́етъ твори́ти и҆ въ  ма̑лыѧ четыредесѧ́тницы. Се́й предѣ́лъ ѡ҆ лїтꙋргі́ахъ и҆  трапе́зѣ писа́сѧ во страна́хъ і҆ерⷭ҇ли́мскихъ, и҆  лѣ́потственнѡ та́кѡ бы́ти вездѣ̀ въ равни̑ны ве́снєнныѧ  и҆ є҆сє́нныѧ. Въ лѣ́тѣ же и҆ зимѣ̀ въ вели́цѣй рѡссі́и  здѣ̀ бы́ти зна́менїю по разсꙋжде́нїю вре́мене, въ лѣ́тѣ  оу҆́бѡ долготы̀ ра́ди днѐ лѣ́потственнѡ продолжи́ти: въ  зимѣ́ же за ма́лость днѐ оу҆преди́ти, разсꙋжде́нїемъ  настоѧ́телѧ. 


[глⷡ҇а ѳ҃] Ѡ҆ є҆́же ка́кѡ подоба́етъ зна́менати на всѧ́къ  де́нь. здѣ́ же оу҆каза́нїе ѡ҆ вече́рни, и҆ ѡ҆ оу҆́трени  дне́й седми́чныхъ, и҆ въ ни́хже пое́мъ а҆ллилꙋ́їа: и҆ ѡ҆  а҃-мъ часѣ̀. 
Пред̾ ве́черомъ ма́лѡ, кандиловжига́тель взе́мъ  бл҃гослове́нїе ѿ настоѧ́телѧ, зна́менꙋетъ въ кампа́нъ, и҆  собра́вшымсѧ бра́тїѧмъ въ притво́ръ цр҃ко́вный, чредны́й же  сщ҃е́нникъ воста́въ твори́тъ нача́ло: Бл҃гослове́нъ бг҃ъ  на́шъ: И҆ оу҆чине́нный чте́цъ глаго́летъ: Сла́ва тебѣ̀  бж҃е на́шъ: и҆ про́чее. И҆ чте́тъ ѳ҃-й ча́съ съ  междоча́сїемъ є҆гѡ̀, а҆́ще и҆ Бг҃ъ гдⷭ҇ь бꙋ́детъ, и҆ по  концѣ̀ є҆гѡ̀ зна́менаетъ въ два̀, и҆лѝ д҃ кампа́на, по  оу҆ста́вꙋ. 
[зрѝ] Вѣ́стно бꙋ́ди, є҆гда̀ ѳ҃-й ча́съ глаго́летсѧ въ  притво́рѣ, тогда̀ твори́тъ сщ҃е́нникъ ѳ҃-гѡ часа̀  ѿпꙋ́стъ. 
По ѿпꙋ́стѣ же вше́дъ во хра́мъ, твори́тъ нача́ло  вече́рни по ѻ҆бы́чаю. [А҆́ще же глаго́летсѧ ѳ҃-й ча́съ во  хра́мѣ, ѿпꙋ́стъ ѳ҃-гѡ часа̀ не быва́етъ.] По сконча́нїи  же клепа́нїѧ воста́въ сщ҃е́нникъ, вше́дъ во хра́мъ твори́тъ  пред̾ црⷭ҇кими враты̀ поклонє́нїѧ трѝ: взе́млетъ же и҆  є҆пїтрахи́лїй сꙋ́щїй оу҆ црⷭ҇кихъ вра́тъ, бл҃гослови́въ  и҆̀, и҆ цѣлова́въ ве́рхъ, и҆дѣ́же начерта́нъ кре́стъ,  возложи́въ на вы́ю свою̀, глаго́летъ: Бл҃гослове́нъ бг҃ъ  на́шъ: ѿверза́етъ же и҆ внꙋ́треннюю две́рь, си́рѣчь  завѣ́сꙋ, тафто́ю, и҆лѝ и҆ны́мъ ви́домъ оу҆стро́енꙋ.  Предстоѧ́тель же глаго́летъ: Прїиди́те поклони́мсѧ, три́жды:  И҆ предначина́тельный ѱало́мъ. а҆́ще є҆́сть а҆ллилꙋ́їа,  и҆ твори́мъ г҃ покло́ны, стоѧ́ще на мѣ́стѣхъ свои́хъ  рѧ́домъ, оу҆равнѧ́ющымъ покло́ны всѣ̑мъ вкꙋ́пѣ со  ѡ҆пасе́нїемъ. [Та́кѡ оу҆́бѡ поклонѧ́ющымсѧ, несмꙋще́нїѧ  ра́ди цр҃ко́внагѡ.] Семꙋ́ же глаго́лемꙋ, чте́тъ сщ҃е́нникъ  мл҃твы свѣти̑льничныѧ пред̾ ст҃ы́ми две́рьми стоѧ̀  непокрове́нъ, и҆ по и҆сполне́нїи тогѡ̀, Сла́ва и҆ ны́нѣ,  а҆ллилꙋ́їа три́жды, и҆ покло́ны г҃. Та́же сщ҃е́нникъ  глаго́летъ є҆ктенїю̀ вели́кꙋю, и҆ возгла́съ. И҆ посе́мъ  каѳі́сма ѻ҆бы́чнаѧ рѧ́дꙋ: и҆ по ко́ейждо Сла́вѣ,  а҆ллилꙋ́їа три́жды, и҆ покло́ны трѝ. Сщ҃е́нникъ же  положи́въ є҆пїтрахи́лїй на мѣ́стѣ є҆гѡ̀, и҆ ѿше́дъ  стои́тъ на ѻ҆бы́чномъ мѣ́стѣ свое́мъ, до́ндеже  стїхосло́витсѧ каѳі́сма ѱалти́ра: въ коне́цъ же тре́тїѧгѡ  а҆нтїфѡ́на, ѿхо́дитъ пред̾ ст҃ы̑ѧ двє́ри, возложи́въ на  сѧ̀ є҆пїтрахи́лїй, глаго́летъ ма́лꙋю є҆ктенїю̀ и҆  возгла́съ. Та́же вше́дъ во ѻ҆лта́рь, вложи́въ ѳѷмїа́мъ въ  кади́льницꙋ, и҆ благословлѧ́ѧй є҆̀ глаго́летъ и҆ ѻ҆бы́чнꙋю  Мл҃твꙋ кади́ла: и҆ кади́тъ по ѻ҆бы́чаю свѧти́лище, и҆  хра́мъ ве́сь, настоѧ́телѧ и҆ ли́ки, и҆ всю̀ бра́тїю. И҆  посе́мъ: Гдⷭ҇и воззва́хъ, пое́мъ во гла́съ мине́и, стїхи̑ры  бцⷣы: И҆ ѡ҆ста́вимъ стїхѡ́въ ѕ҃: И҆ пое́мъ бцⷣы стїхи̑ры,  подо́бны г҃: и҆ ст҃а́гѡ подо́бны г҃: А҆́ще оу҆́бѡ и҆́мать  ст҃ы́й самогла́снꙋ стїхи́рꙋ, и҆ пое́мъ ю҆̀ на Сла́вꙋ, кꙋ́пнѡ  ѻ҆́ба ли̑ка. А҆́ще ли нѝ: Сла́ва, и҆ ны́нѣ,  бг҃оро́диченъ: подо́бный стїхи́рамъ мине́и. А҆́ще среда̀,  и҆лѝ пѧто́къ, пое́мъ крⷭ҇тобг҃оро́диченъ. Та́же, Свѣ́те  ти́хїй: глаго́летъ предстоѧ́тель, и҆ пое́мъ прокі́менъ днѐ.  [зрѝ] А҆́ще є҆́сть недѣ́лѧ: а҆ллилꙋ́їа бо въ недѣ́лю  ве́чера не пое́тсѧ, но прокі́менъ: Сѐ ны́нѣ бл҃гослови́те  гдⷭ҇а всѝ рабѝ гдⷭ҇ни. Глаго́летъ канѡна́рхъ сті́хъ:  Стоѧ́щїи во хра́мѣ гдⷭ҇ни: А҆́ще же кромѣ̀ недѣ́ли,  вмѣ́стѡ прокі́мена а҆ллилꙋ́їа, на гла́съ ѕ҃. Стїхи́ же  глаго́летъ сїѧ̑: Въ понедѣ́льникъ ве́чера: Гдⷭ҇и да не  ꙗ҆́ростїю твое́ю ѡ҆бличи́ши менѐ: А҆ллилꙋ́їа. Сті́хъ: И҆  во вѣ́ки вѣкѡ́въ. Мы́ же высоча́йшимъ гла́сомъ пое́мъ  А҆ллилꙋ́їа. [Си́це припѣва́емъ на всѧ́къ де́нь, є҆гда̀  пое́мъ А҆ллилꙋ́їа.] Во вто́рникъ и҆ въ четверто́къ ве́чера:  Возноси́те гдⷭ҇а бг҃а на́шего, и҆ покланѧ́йтесѧ подно́жїю  нѡ́гꙋ є҆гѡ̀, ꙗ҆́кѡ ст҃о є҆́сть. Въ сре́дꙋ ве́чера: Во  всю̀ зе́млю и҆зы́де вѣща́нїе и҆́хъ. И҆ та́кѡ твори́тъ  покло́нъ ко ст҃ы̑мъ две́ремъ. и҆ ѡ҆бра́щьсѧ твори́тъ  бра́тїѧмъ є҆ди́нъ покло́нъ: И҆ ѿше́дъ ста́нетъ на  мѣ́стѣ свое́мъ. Та́же настоѧ́тель, и҆лѝ оу҆чине́нный  чте́цъ глаго́летъ: Сподо́би гдⷭ҇и въ ве́черъ се́й: въ не́мже  твори́мъ и҆ мета̑нїѧ г҃. Та́же ѻ҆бы́чной є҆ктенїѝ  бы́вшей, и҆ возглаше́нїю є҆ѧ̀. И҆ совокꙋ́пльшесѧ ѻ҆́ба  ли̑ка средѝ цр҃кве по ѻ҆бы́чаю, пое́мъ на стїхо́внѣ  стїхи̑ры во ѻ҆ктѡ́ихѣ: Сла́ва, и҆ ны́нѣ, бг҃оро́диченъ.  А҆́ще ли среда̀, и҆лѝ пѧто́къ, крⷭ҇тобг҃оро́диченъ. И҆  сотво́рше дрꙋ́гъ дрꙋ́гꙋ мета́нїе, и҆́демъ на мѣ́ста своѧ̑.  Та́же предстоѧ́тель, и҆лѝ чте́цъ глаго́летъ: Ны́нѣ  ѿпꙋща́еши: и҆ трист҃о́е, и҆ покло́ны г҃. По Ѻ҆́ч҃е на́шъ,  возгла́съ: Ꙗ҆́кѡ твоѐ є҆́сть црⷭ҇тво: Та́же тропа́рь,  гла́съ д҃: Бцⷣе дв҃о ра́дꙋйсѧ: и҆ покло́нъ є҆ди́нъ.  Сла́ва, Крⷭ҇ти́телю хрⷭ҇то́въ: и҆ покло́нъ є҆ди́нъ. И҆  ны́нѣ, Моли́те за ны̀: и҆ покло́нъ є҆ди́нъ. Под̾ твоѐ  бл҃гоꙋтро́бїе прибѣга́емъ: без̾ покло́на. Гдⷭ҇и поми́лꙋй,  м҃, кро́ткимъ и҆ ти́химъ гла́сомъ, и҆ ра́внѡ всѝ. Та́же,  Сла́ва, и҆ ны́нѣ: Чⷭ҇тнѣ́йшꙋю херꙋві̑мъ: И҆́менемъ  гдⷭ҇нимъ бл҃гословѝ ѻ҆́тче: И҆ глаго́летъ і҆ере́й: Сы́й  бл҃гослове́нъ: Мы́ же: А҆ми́нь. И҆ настоѧ́тель: Нбⷭ҇ный  цр҃ю̀: И҆ по концѣ̀ тогѡ̀ твори́мъ г҃ покло́ны вели̑кїѧ,  глаго́люще въ себѣ̀ мл҃твꙋ, ꙗ҆́коже оу҆каза́сѧ во главѣ̀  по́стной: Гдⷭ҇и и҆ влⷣко живота̀ моегѡ̀: И҆ про́чихъ  покло́нѡвъ в҃і, глаго́люще въ себѣ̀ кі́йждо: Бж҃е,  ѡ҆чи́сти мѧ̀ грѣ́шнаго. И҆ по си́хъ мл҃твꙋ вышепи́саннꙋю,  глаго́лемъ во є҆ди́но: и҆ покло́нъ є҆ди́нъ вели́кїй. Та́же  трист҃о́е, и҆ покло́ны г҃. и҆ по Ѻ҆́ч҃е на́шъ: Гдⷭ҇и  поми́лꙋй, в҃і. А҆́ще ли въ недѣ́лю ве́чера, по мл҃твѣ,  Нбⷭ҇ный цр҃ю̀: твори́мъ г҃ покло́ны вели̑кїѧ. Про́чихъ же  покло́нѡвъ в҃і не твори́мъ: нижѐ трист҃о́е коне́чное  глаго́лемъ: Но глаго́летъ і҆ере́й: Сла́ва тебѣ̀ хрⷭ҇тѐ  бж҃е: И҆ ѿпꙋ́стъ. И҆ ѻ҆бы́чное и҆схожде́нїе въ притво́ръ.  И҆ быва́етъ лїті́а ѡ҆ оу҆со́пшихъ. И҆ коне́чный ѿпꙋ́стъ.  [зрѝ] Си́це оу҆́бѡ твори́мъ вослѣ́дованїе на вече́рни  всегѡ̀ лѣ́та, є҆гда̀ пое́мъ а҆ллилꙋ́їа. Є҆гда́ же пое́тсѧ  Бг҃ъ гдⷭ҇ь: пое́мъ прокі́менъ днѐ. Та́же, Сподо́би гдⷭ҇и:  и҆ стїхо́вна днѐ. По Ны́нѣ ѿпꙋща́еши: трист҃о́е, и҆ по  Ѻ҆́ч҃е на́шъ, тропа́рь ст҃а́гѡ: Сла́ва, и҆ ны́нѣ,  бг҃оро́диченъ, и҆ є҆ктенїа̀ ѿ сщ҃е́нника: Поми́лꙋй на́съ  бж҃е, по вели́цѣй млⷭ҇ти твое́й: и҆ прѡ́чаѧ. И҆ по  возгла́сѣ, Премꙋ́дрость. И҆ мы̀: Бл҃гословѝ. Сщ҃е́нникъ:  Сы́й бл҃гослове́нъ хрⷭ҇то́съ бг҃ъ на́шъ, всегда̀, ны́нѣ и҆  при́снѡ, и҆ во вѣ́ки вѣкѡ́въ. И҆ мы̀: А҆ми́нь. Оу҆твердѝ  бж҃е, бл҃гочести́вѣйшаго, самодержа́внѣйшаго, вели́каго  гдⷭ҇рѧ на́шего і҆мпера́тора нїкола́ѧ а҆леѯа́ндровича, и҆  ст҃ꙋ́ю правосла́внꙋю вѣ́рꙋ, правосла́вныхъ хрⷭ҇тїа́нъ во  вѣ́къ вѣ́ка. И҆ ѿпꙋ́стъ по ѻ҆бы́чаю. Въ недѣ́лю же  ве́чера, покло́ны начина́емъ, ѿ Сподо́би гдⷭ҇и въ ве́черъ  се́й: По ѿпꙋ́стѣ же вече́рни вхо́димъ въ трапе́зꙋ, и҆  ꙗ҆ди́мъ предста́влєннаѧ. Та́же воста́въ параекклисїа́рхъ,  прїе́мъ бл҃гослове́нїе, и҆зше́дъ оу҆дарѧ́етъ въ би́ло. И҆  вше́дъ въ притво́ръ, пое́мъ повече́рїе по чи́нꙋ. На не́мъ же  пое́мъ канѡ́нъ моле́бный прест҃ѣ́й бцⷣѣ, во  ѻ҆смогла́сникѣ, и҆ прѡ́чаѧ по ѻ҆бы́чаю. И҆ ѿпꙋ́стъ. Въ  про́чыѧ же дни̑ пое́мъ повече́рїе вели́кое. 
[зрѝ] До́лжно є҆́сть и҆ сїѐ вѣ́дати: По ѿпꙋще́нїи  є҆ѧ̀, не подоба́етъ мона́хѡмъ твори́ти бесѣ́ды дрꙋ́гъ со  дрꙋ́гомъ, но съ молча́нїемъ и҆сходи́ти въ кє́ллїи своѧ̑, и҆  оу҆пражнѧ́тисѧ на мл҃твꙋ и҆ на чте́нїе, и҆ та́кѡ  оу҆покоѧ́тисѧ: ꙗ҆́кѡ да со внима́нїемъ на оу҆́треннее  славосло́вїе воста́немъ бо́дростнѣ. Во оу҆́трїи же  зна́менꙋетъ параекклисїа́рхъ въ ма́лый кампа́нъ, рѣ́дкимъ  оу҆даре́нїемъ, на мно́гъ ча́съ: и҆ собира́емсѧ всѝ въ  притво́ръ церко́вный: И҆ ста́въ по чи́нꙋ кі́йждо на свое́мъ  мѣ́стѣ, сотво́рше ѻ҆бы̑чныѧ своѧ̑ трѝ покло́ны, сѣди́мъ  ма́лѡ, за є҆́же оу҆ти́шитисѧ чꙋ́вствѡмъ на́шымъ. Та́же  воста́въ і҆ере́й, твори́тъ нача́ло: И҆ по а҆ми́нѣ чте́цъ  глаго́летъ: Сла́ва тебѣ̀ бж҃е на́шъ, сла́ва тебѣ̀. Та́же,  Цр҃ю̀ нбⷭ҇ный: и҆ трист҃о́е, и҆ покло́ны г҃: по Ѻ҆́ч҃е  на́шъ: Гдⷭ҇и поми́лꙋй, в҃і. Сла́ва, и҆ ны́нѣ: Прїиди́те,  поклони́мсѧ: три́жды, и҆ покло́ны г҃. Та́же, ѱало́мъ н҃.  и҆ непоро́чны: На ни́хже, по ко́ейждо Сла́вѣ, покло́ны г҃.  Та́же, Вѣ́рꙋю во є҆ди́наго бг҃а: и҆ трист҃о́е, и҆ покло́ны  г҃. По Ѻ҆́ч҃е на́шъ: тропарѝ: Сѐ жени́хъ грѧде́тъ: и҆  прѡ́чаѧ. И҆ по Чⷭ҇тнѣ́йшꙋю, покло́ны г҃ вели̑кїѧ съ  мл҃твою: Гдⷭ҇и и҆ влⷣко живота̀ моегѡ̀: и҆ про́чихъ в҃і.  И҆ послѣдѝ мл҃твꙋ всю̀ вышепи́саннꙋю: Гдⷭ҇и и҆ влⷣко  живота̀ моегѡ̀: и҆ покло́нъ вели́кїй. И҆ посе́мъ, Влⷣко  бж҃е ѻ҆́ч҃е вседержи́телю: Та́же, Прїиди́те, поклони́мсѧ:  три́жды. и҆ покло́ны трѝ. И҆ по ѱалмѣ́хъ, Сла́ва, и҆  ны́нѣ: трист҃о́е. И҆ покло́ны г҃: по Ѻ҆́ч҃е на́шъ,  тропарѝ: Помѧнѝ гдⷭ҇и, ꙗ҆́кѡ бл҃гъ: Гдⷭ҇и поми́лꙋй в҃і.  и҆ мл҃тва: Помѧнѝ гдⷭ҇и, въ наде́жди: Посе́мъ, Пресла́внаѧ:  и҆ Оу҆пова́нїе моѐ: Та́же, і҆ере́й: Сла́ва тебѣ̀ хрⷭ҇тѐ  бж҃е: И҆ ѿпꙋ́стъ. И҆ прїи́мше проще́нїе ѻ҆бы́чное,  глаго́летъ і҆ере́й є҆ктенїю̀: Помо́лимсѧ ѡ҆  бл҃гочести́вѣйшемъ: и҆ прѡ́чаѧ. И҆ мы̀: Гдⷭ҇и поми́лꙋй,  ти́хѡ. Конча́вшисѧ же се́й, глаго́летъ предстоѧ́тель:  Мл҃твами ст҃ы́хъ ѻ҆тє́цъ на́шихъ: [Си́це полꙋ́нощница  глаго́летсѧ по оу҆ста́вꙋ і҆ерꙋсали́мскихъ ѻ҆би́телей по  всѧ̑ дни̑, и҆ писа́сѧ во всѣ́хъ часосло́вѣхъ]. По  сконча́нїи же полꙋ́нощницы, а҆́ще пое́мъ ю҆̀ въ притво́рѣ:  вше́дъ во хра́мъ, ста́немъ кі́йждо на свое́мъ мѣ́стѣ, и҆  твори́тъ кі́йждо трѝ покло́ны, прѧ́мѡ ст҃а́гѡ ѻ҆лтарѧ̀, и҆  на ѻ҆́ба ли̑ка, со бл҃гоговѣ́нїемъ: И҆ сѣда́емъ всѝ на  мѣ́стѣхъ свои́хъ ма́лѡ молча́ще. Параекклисїа́рхъ же  оу҆гото́вль кади́льницꙋ, и҆ и҆схо́дитъ, бл҃гослови́всѧ оу҆  предстоѧ́телѧ: и҆ кле́плетъ въ кампа́ны, оу҆дарѧ́етъ же  тѧ́жкимъ оу҆даре́нїемъ рѣ́дкѡ, є҆ли́кѡ рещѝ, ѱало́мъ  н҃, ве́сь. І҆ере́й, є҆го́же є҆́сть чреда̀, воста́въ  твори́тъ ѻ҆бы́чный покло́нъ предстоѧ́телю. Вше́дъ во ст҃ы́й  ѻ҆лта́рь, и҆ взе́млетъ кади́ло, глаго́лѧ мл҃твꙋ кади́ла,  стоѧ̀ ѡ҆жида́етъ конца̀ клепа́нїѧ. И҆ ста́въ пред̾ ст҃о́ю  трапе́зою, и҆ сїю̀ покади́въ, глаго́летъ: Бл҃гослове́нъ бг҃ъ  на́шъ: [Ѿверза́ѧй пре́жде, и҆ тафто́ю завѣ́сꙋ сꙋ́щꙋю  оу҆стро́еннꙋю внꙋ́трь ца́рскихъ вра́тъ]. И҆ кади́тъ ст҃ꙋ́ю  трапе́зꙋ крⷭ҇тоѡбра́знѡ, и҆ ве́сь же́ртвенникъ: и҆  и҆схо́дитъ сѣ́верною страно́ю, и҆ кади́тъ ст҃ы̑ѧ і҆кѡ̑ны и҆  предстоѧ́телѧ, и҆ всѧ̑, ꙗ҆́кѡ ѻ҆бы́чай. Чте́цъ же  начина́етъ: А҆́ще є҆́сть а҆ллилꙋ́їа, глаго́летъ трист҃о́е  без̾ покло́нѡвъ. А҆́ще же нѝ, Прїиди́те, поклони́мсѧ:  три́жды. [И҆лѝ бꙋ́детъ а҆ллилꙋ́їа, и҆лѝ Бг҃ъ гдⷭ҇ь],  глаго́летъ ѱало́мъ ѳ҃і: Оу҆слы́шитъ тѧ̀ гдⷭ҇ь въ де́нь  печа́ли: и҆ к҃: Гдⷭ҇и, си́лою твое́ю возвесели́тсѧ цр҃ь:  Та́же, Сла́ва, и҆ ны́нѣ: трист҃о́е без̾ покло́нѡвъ, и҆  Ѻ҆́ч҃е на́шъ: [До́лженствꙋетъ же внима́ти чте́цъ и҆  сщ҃е́нникъ, є҆гда̀ и҆́мать рещѝ: Ꙗ҆́кѡ твоѐ є҆́сть  црⷭ҇тво: бы́ти є҆мꙋ̀ посредѝ хра́ма] и҆ чте́цъ глаго́летъ  тропа́рь: Сп҃сѝ гдⷭ҇и лю́ди твоѧ̑: Сла́ва, конда́къ:  Вознесы́йсѧ на крⷭ҇тъ: И҆ ны́нѣ, бг҃оро́диченъ:  Предста́тельство стра́шное: Сщ҃е́нникъ же вше́дъ во  ѻ҆лта́рь ю҆́жною страно́ю, глаго́летъ є҆ктенїю̀ ма́лꙋю, съ  кади́ломъ пред̾ ст҃о́ю трапе́зою: Поми́лꙋй на́съ бж҃е, по  вели́цѣй млⷭ҇ти твое́й: и҆ прѡ́чаѧ. Та́же возгла́съ: Ꙗ҆́кѡ  млⷭ҇тивъ: и҆ пѣвцы̀: А҆ми́нь. И҆́менемъ гдⷭ҇нимъ  бл҃гословѝ ѻ҆́тче. Та́же і҆ере́й начертава́ѧй съ  кади́льницею крⷭ҇тъ, пред̾ ст҃о́ю трапе́зою, глаго́летъ  возгла́снѡ: Сла́ва ст҃ѣ́й и҆ є҆диносꙋ́щнѣй, и҆  животворѧ́щей, и҆ нераздѣ́льнѣй трⷪ҇цѣ: И҆ а҆́бїе  начина́етъ предстоѧ́тель шестоѱа́лмїе: Сла́ва въ вы́шнихъ  бг҃ꙋ, и҆ на землѝ ми́ръ: три́жды. Та́же, Гдⷭ҇и, оу҆стнѣ̀  моѝ ѿве́рзеши и҆ оу҆ста̀ моѧ̑ возвѣстѧ́тъ хвалꙋ̀ твою̀,  два́жды. И҆ по рѧ́дꙋ глаго́летъ шестоѱа́лмїе ти́химъ  гла́сомъ и҆ ле́гкимъ, ко́снѡ, и҆ во оу҆слы́шанїе всѣ́хъ.  Сщ҃е́нникъ же ѿда́въ кади́ло и҆схо́дитъ и҆з̾ ѻ҆лтарѧ̀,  и҆ стои́тъ на ѻ҆бы́чномъ свое́мъ мѣ́стѣ. [Є҆гда́ же  глаго́летсѧ шестоѱа́лмїе, тогда̀ подоба́етъ со внима́нїемъ  слꙋ́шанїю прилѣжа́ти: покаѧ́нїѧ бо ѱалмы̀ и҆спо́лнены  сꙋ́ть, и҆ оу҆миле́нїѧ. Глаго́лемъ же сїѧ̑ ѱалмы̀ со  бл҃гоговѣ́нїемъ и҆ со стра́хомъ бж҃їимъ, ꙗ҆́кѡ самомꙋ̀  бг҃ꙋ неви́димо бесѣ́дꙋюще, и҆ молѧ́щесѧ ѡ҆ грѣсѣ́хъ  на́шихъ.] По внегда́ же рещѝ предстоѧ́телю г҃ ѱалма̑:  Сла́ва, и҆ ны́нѣ: а҆ллилꙋ́їа, три́жды, и҆ Гдⷭ҇и поми́лꙋй,  три́жды. Сла́ва, и҆ ны́нѣ, без̾ покло́нѡвъ. И҆ начне́тъ:  Гдⷭ҇и бж҃е сп҃се́нїѧ моегѡ̀: Ѿхо́дитъ сщ҃е́нникъ пред̾  црⷭ҇кїѧ ст҃ы̑ѧ двє́ри, творѧ̀ покло́нъ, возложи́въ на сѧ̀  є҆пїтрахи́лїй, глаго́летъ мл҃твы оу҆́трєннїѧ та́йнѡ,  стоѧ̀ непокрове́нъ. По сконча́нїи же шестоѱа́лмїа, Сла́ва,  и҆ ны́нѣ, а҆ллилꙋ́їа, три́жды. И҆ глаго́летъ є҆ктенїю̀  вели́кꙋю: Ми́ромъ гдⷭ҇ꙋ помо́лимсѧ: Та́же канѡна́рхъ,  глаго́лавый на вече́рни прокі́менъ, сотвори́въ ѻ҆бы́чный  покло́нъ предстоѧ́телю, и҆ ста́въ прѧ́мѡ ст҃ы́хъ двере́й  сказꙋ́етъ, А҆ллилꙋ́їа, во гла́съ ѻ҆ктѡ́иха, глаго́лѧ и҆  стїхѝ сїѧ̑: Сті́хъ а҃: Ѿ но́щи оу҆́треннюетъ дꙋ́хъ мо́й  къ тебѣ̀ бж҃е, занѐ свѣ́тъ повелѣ̑нїѧ твоѧ̑ на землѝ.  Сті́хъ в҃: Пра́вдѣ наꙋчи́тесѧ живꙋ́щїи на землѝ. Сті́хъ  г҃: За́висть прїи́метъ лю́ди ненака̑занныѧ. Сті́хъ д҃:  Приложѝ и҆̀мъ ѕла̀, гдⷭ҇и, приложѝ ѕла̀ сла̑внымъ землѝ.  И҆ пое́мъ тро́ичны, въ настоѧ́щїй гла́съ ѻ҆ктѡ́иха. А҆́ще  ли Бг҃ъ гдⷭ҇ь: пое́мъ Бг҃ъ гдⷭ҇ь, во гла́съ тропарѧ̀  ст҃а́гѡ, со стїхѝ є҆гѡ̀: И҆ глаго́лемъ тропа́рь ст҃а́гѡ,  два́жды. И҆ бг҃оро́диченъ по гла́сꙋ тропарѧ̀. Сщ҃е́нникъ же  положи́въ є҆пїтрахи́лїй на мѣ́стѣ є҆гѡ̀, ѿ страны̀  ст҃ы́хъ двере́й, ѿхо́дитъ и҆ стои́тъ на свое́мъ мѣ́стѣ.  И҆ посе́мъ ли́къ глаго́летъ: Гдⷭ҇и поми́лꙋй, три́жды.  Сла́ва, и҆ ны́нѣ: И҆ начина́емъ стїхослови́ти каѳі̑смы. По  а҃-й каѳі́смѣ пое́мъ сѣда́ленъ во ѻ҆ктѡ́ихѣ, и҆́же на  рѧдꙋ̀: Сла́ва, и҆ ны́нѣ, бг҃оро́диченъ. [По а҃-мъ же  стїхосло́вїи каѳі́смы, и҆ по в҃-мъ, во всѧ̑ дни̑ є҆ктенїѝ  не глаго́летъ сщ҃е́нникъ: но то́кмѡ во бдѣ̑нїѧ, и҆ ст҃ы́хъ  пра́здники и҆мꙋ́щихъ полѷеле́й, и҆ славосло́вїе, тогда̀  глаго́летъ и҆ є҆ктенїю̀, на всѧ́кꙋю каѳі́смꙋ ѱалти́ра: во  всѧ̑ же дни̑ по концѣ̀ каѳі́смы, А҆ллилꙋ́їа, ꙗ҆́кѡ  ѻ҆бы́чай. Гдⷭ҇и поми́лꙋй, три́жды. и҆ Сла́ва, и҆ ны́нѣ,  глаго́летъ са́мъ стїхословлѧ́ѧй.] и҆ посе́мъ чте́нїе. По  чте́нїи же глаго́лютъ кли́рїцы: Гдⷭ҇и поми́лꙋй, три́жды.  Та́же, Сла́ва: посе́мъ чте́цъ глаго́лѧй а҃-ю каѳі́смꙋ,  глаго́летъ: И҆ ны́нѣ и҆ при́снѡ, и҆ во вѣ́ки вѣкѡ́въ,  а҆ми́нь. И҆ глаго́летъ в҃-ю каѳі́смꙋ. Но сконча́нїи же а҃-гѡ  чте́нїѧ, покланѧ́етсѧ чты́й пред̾ ст҃ы́ми две́рьми,  три́жды: посе́мъ покланѧ́етсѧ предстоѧ́телю: а҆́ще же нѝ,  на ѻ҆́ба ли̑ка. По сконча́нїи же в҃-ѧ каѳі́смы, пое́мъ в҃-й  сѣда́ленъ во ѻ҆ктѡ́ихѣ рѧдовы́й. Та́же, чте́нїе. И҆  воста́вше глаго́лемъ, Гдⷭ҇и поми́лꙋй, три́жды. Сла́ва, и҆  ны́нѣ: ѱало́мъ н҃: Є҆мꙋ́же конча́нꙋ бы́вшꙋ,  стїхосло́вимъ пѣ̑сни: Гдⷭ҇ви пое́мъ, и҆ держи́мъ стїхѡ́въ,  в҃і, кромѣ̀ Сла́ва, и҆ ны́нѣ: И҆ пое́мъ канѡ́ны трѝ: Во  ѻ҆ктѡ́ихѣ два̀: а҃-й со і҆рмосо́мъ на ѕ҃: И҆ дрꙋгі́й без̾  і҆рмоса̀, на д҃: И҆ мине́и ст҃а́гѡ на д҃, да бꙋ́дꙋтъ всѝ на  д҃і. Си́це пое́мъ и҆ г҃-ю пѣ́снь: И҆ послѣдѝ і҆рмо́съ  г҃-ѧ пѣ́сни мине́и. По г҃-й пѣ́сни є҆ктенїа̀ ма́лаѧ. И҆  сѣда́ленъ мине́и: Сла́ва, и҆ ны́нѣ, бг҃оро́диченъ. А҆́ще  ли среда̀, и҆лѝ пѧто́къ, крⷭ҇тобг҃оро́диченъ: и҆ чте́нїе.  По ѕ҃-й пѣ́сни і҆рмо́съ, и҆ є҆ктенїа̀, и҆ конда́къ  ст҃а́гѡ: И҆ і҆́косъ, а҆́ще є҆́сть: а҆́ще ли нѝ, мч҃нченъ  во гла́съ ѻ҆ктѡ́иха. Та́же чте́тсѧ про́логъ. И҆ пото́мъ  пое́мъ и҆ про́чыѧ двѣ̀ пѣ̑сни: І҆ере́й же въ коне́цъ и҃-ѧ  пѣ́сни, вхо́дитъ во ст҃ы́й ѻ҆лта́рь, и҆ по внегда̀  кли́рїкѡмъ рещѝ: Хва́лимъ, бл҃гослови́мъ, покланѧ́емсѧ  гдⷭ҇ви: Пою́ще і҆рмо́съ и҃-ѧ пѣ́сни, и҆ покланѧ́ютсѧ всѝ.  І҆ере́й же возложи́въ на сѧ̀ є҆пїтрахи́лїй, кади́тъ ст҃ꙋ́ю  трапе́зꙋ возглаша́ѧ: Бцⷣꙋ, и҆ мт҃рь свѣ́та: И҆ кади́тъ  ѻ҆лта́рь ве́сь, и҆ цр҃ковь, и҆ всю̀ бра́тїю по чи́нꙋ. И҆  мы̀ стїхологисꙋ́емъ ѳ҃-ю пѣ́снь, пою́ще велегла́снѡ:  Вели́читъ дꙋша̀ моѧ̀ гдⷭ҇а, и҆ возра́довасѧ дх҃ъ мо́й ѡ҆  бз҃ѣ сп҃сѣ мое́мъ. Припѣва́емъ же къ семꙋ̀: Чⷭ҇тнѣ́йшꙋю  херꙋві̑мъ: съ покло́ны. И҆ по сконча́нїи ѳ҃-ѧ пѣ́сни,  пое́мъ і҆рмо́съ мине́и. Та́же, Досто́йно є҆́сть ꙗ҆́кѡ  вои́стиннꙋ: ѻ҆́ба ли̑ка вкꙋ́пѣ: И҆ твори́мъ покло́нъ  вкꙋ́пѣ всѝ до землѝ. Посе́мъ є҆ктенїа̀ ма́лаѧ, внꙋ́трь  ст҃а́гѡ ѻ҆лтарѧ̀. Та́же, свѣти́ленъ днѐ: Сла́ва, ст҃а́гѡ,  а҆́ще и҆́мать. А҆́ще ли нѝ, Сла́ва, и҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. А҆́ще ли є҆́сть  а҆ллилꙋ́їа, пое́мъ свѣти́льны тро́ичны гла́са, по  ѻ҆бы́чаю. Посе́мъ оу҆чине́нный чте́цъ глаго́летъ  ѱало́мъ: Хвали́те гдⷭ҇а: и҆ Воспо́йте гдⷭ҇ви: и҆ Хвали́те  бг҃а во ст҃ы́хъ є҆гѡ̀. [зрѝ] И҆ а҆́ще и҆́мать ст҃ы́й  стїхи̑ры на хвали́техъ, тогда̀ глаго́лемъ сі́и г҃ ѱалмы̀,  на ли́ки. По Сла́ва, и҆ ны́нѣ, глаго́летъ настоѧ́тель:  Сла́ва тебѣ̀ показа́вшемꙋ на́мъ свѣ́тъ.] А҆́ще же нѝ: По  ѱалмѣ́хъ глаго́летъ настоѧ́тель: Тебѣ̀ сла́ва подоба́етъ  гдⷭ҇и бж҃е на́шъ, и҆ тебѣ̀ сла́вꙋ возсыла́емъ, ѻ҆ц҃ꙋ̀, и҆  сн҃ꙋ, и҆ ст҃о́мꙋ дх҃ꙋ, ны́нѣ и҆ при́снѡ, и҆ во вѣ́ки  вѣкѡ́въ, а҆ми́нь. Сла́ва тебѣ̀ показа́вшемꙋ на́мъ свѣ́тъ.  Сла́ва въ вы́шнихъ бг҃ꙋ, и҆ на землѝ ми́ръ, въ  человѣ́цѣхъ бл҃говоле́нїе: и҆ покло́ны г҃. Посе́мъ, Гдⷭ҇и  прибѣ́жище бы́лъ є҆сѝ на́мъ: и҆ Сподо́би гдⷭ҇и въ де́нь  се́й: Та́же сщ҃е́нникъ глаго́летъ є҆ктенїю̀: И҆спо́лнимъ  оу҆́треннюю Мл҃твꙋ: Посе́мъ стїхи̑ры на стїхо́внѣ, во  ѻ҆ктѡ́ихѣ настоѧ́щагѡ гла́са, совокꙋ́пльшымсѧ ѻ҆бои̑мъ  ликѡ́мъ по ѻ҆бы́чаю и҆́хъ, пое́мъ со ѻ҆бы́чными припѣ́вы  и҆́хъ: а҃, И҆спо́лнихомсѧ заꙋ́тра млⷭ҇ти твоеѧ̀ гдⷭ҇и: до  Бꙋ́ди свѣ́тлость. Глаго́лемъ в҃, И҆ бꙋ́ди свѣ́тлость гдⷭ҇а  бг҃а на́шегѡ на на́съ: глаго́лемъ до конца̀ ѱалма̀. Сла́ва  и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. Та́же  па́ки настоѧ́тель глаго́летъ: Бл҃го є҆́сть и҆сповѣ́датисѧ  гдⷭ҇ви: И҆ трист҃о́е. По Ѻ҆́ч҃е на́шъ: сщ҃е́нникъ  возгла́съ: Ꙗ҆́кѡ твоѐ є҆́сть црⷭ҇тво: [зрѝ] А҆́ще  нѣ́сть а҆ллилꙋ́їа, глаго́лемъ тропа́рь ст҃а́гѡ: Сла́ва, и҆  ны́нѣ, бг҃оро́диченъ, и҆лѝ крⷭ҇тобг҃оро́диченъ. Посе́мъ  сщ҃е́нникъ, є҆ктенїю̀: Поми́лꙋй на́съ бж҃е: И҆ возгла́съ:  Ꙗ҆́кѡ млⷭ҇тивъ: И҆ по возгла́сѣ, Ли́къ: А҆ми́нь. І҆ере́й:  Премꙋ́дрость. Ли́къ: Бл҃гословѝ. І҆ере́й: Сы́й  бл҃гослове́нъ: И҆ ли́къ: Оу҆твердѝ бж҃е: Та́же ча́съ а҃-  й]. А҆́ще ли є҆́сть а҆ллилꙋ́їа, то̀ по внегда̀ рещѝ  сщ҃е́нникꙋ возгла́съ: Ꙗ҆́кѡ твоѐ є҆́сть црⷭ҇тво: И҆ по  а҆ми́нѣ глаго́лемъ тропа́рь: Въ хра́мѣ стоѧ́ще сла́вы  твоеѧ̀: Гдⷭ҇и поми́лꙋй, м҃. Сла́ва, и҆ ны́нѣ, Чⷭ҇тнѣ́йшꙋю,  и҆ И҆́менемъ гдⷭ҇нимъ бл҃гословѝ ѻ҆́тче. Сщ҃е́нникъ: Сы́й  бл҃гослове́нъ хрⷭ҇то́съ бг҃ъ на́шъ, всегда̀, ны́нѣ и҆  при́снѡ, и҆ во вѣ́ки вѣкѡ́въ. И҆ мы̀, а҆ми́нь. Нбⷭ҇ный  цр҃ю̀: Та́же твори́мъ покло́ны г҃ вели̑кїѧ, съ мл҃твою  ст҃а́гѡ є҆фре́ма: Гдⷭ҇и и҆ влⷣко живота̀ моегѡ̀: И҆  про́чыѧ в҃і, глаго́люще въ себѣ̀ кі́йждо: Бж҃е ѡ҆чи́сти  мѧ̀ грѣ́шнаго. По си́хъ мл҃твꙋ всю̀ вышепи́саннꙋю  глаго́лемъ во є҆ди́но, и҆ покло́нъ є҆ди́нъ. И҆ посе́мъ  начина́етъ настоѧ́тель: Прїиди́те поклони́мсѧ три́жды. И҆  покло́ны г҃. И҆ глаго́летъ чте́цъ г҃ ѱалмы̀ ѻ҆бы̑чныѧ,  а҃-гѡ часа̀. Глаго́лы моѧ̑ внꙋшѝ гдⷭ҇и: и҆ про́чее. По  сконча́нїи же, Сла́ва, и҆ ны́нѣ, а҆ллилꙋ́їа, три́жды. И҆  покло́ны трѝ. И҆ посе́мъ глаго́летъ сщ҃е́нникъ, и҆лѝ  нарече́нный канѡна́рхъ прокі́менъ: Заꙋ́тра оу҆слы́ши гла́съ  мо́й: И҆ мы̀ то́йже, по кли́росѡмъ без̾ пѣ́нїѧ, про́стѡ:  Заꙋ́тра оу҆слы́ши гла́съ мо́й: Сщ҃е́нникъ же, и҆лѝ  предрече́нный канѡна́рхъ глаго́летъ, Сті́хъ а҃: Глаго́лы  моѧ̑ внꙋшѝ гдⷭ҇и: Ли́къ: Заꙋ́тра: Сті́хъ в҃: Ꙗ҆́кѡ къ  тебѣ̀ помолю́сѧ гдⷭ҇и: Ли́къ па́ки, Заꙋ́тра: И҆ покло́ны  г҃. 
Вѣ́стно же бꙋ́ди сїѐ: Є҆гда̀ канѡна́рхъ глаго́летъ  сті́хъ, въ то̀ вре́мѧ мы̀ кѡлѣ́на преклонѧ́емъ. Є҆гда́ же  пѣвцы̀ глаго́лютъ, тогда̀ ѻ҆́нъ кѡлѣ́на преклонѧ́етъ.  Сщ҃е́нникъ, Сла́ва: И҆ чте́цъ, И҆ ны́нѣ, бг҃оро́диченъ:  Что́ тѧ нарече́мъ: И҆ покло́ны трѝ. Та́же, Стѡпы̀ моѧ̑  напра́ви: и҆ Трист҃о́е: и҆ покло́ны г҃. По Ѻ҆́ч҃е на́шъ,  Сщ҃е́нникъ: Ꙗ҆́кѡ твоѐ є҆́сть црⷭ҇тво: И҆ по а҆ми́нѣ,  тропа́рь. Въ понедѣ́льникъ оу҆́бѡ и҆ во вто́рникъ, и҆  четверто́къ, глаго́лемъ настоѧ́щїй бг҃оро́диченъ:  Пресла́внꙋю бж҃їю мт҃рь: Въ сре́дꙋ же, и҆ пѧто́къ, глаго́ли,  Ско́рѡ предварѝ: Въ сꙋббѡ́тꙋ: Ꙗ҆́кѡ нача́тки є҆стества̀:  Гдⷭ҇и поми́лꙋй, м҃. и҆ моли́тва: И҆́же на всѧ́кое вре́мѧ:  Та́же, Гдⷭ҇и поми́лꙋй, три́жды. Сла́ва, и҆ ны́нѣ,  Чⷭ҇тнѣ́йшꙋю херꙋві̑мъ: и҆ И҆́менемъ гдⷭ҇нимъ бл҃гословѝ  ѻ҆́тче. Сщ҃е́нникъ, Бж҃е, оу҆ще́дри ны̀: И҆ твори́мъ  покло́ны трѝ вели̑кїѧ, съ мл҃твою ст҃а́гѡ є҆фре́ма: Гдⷭ҇и  и҆ влⷣко живота̀ моегѡ̀: и҆ про́чихъ, в҃і. Та́же  глаго́лемъ мл҃твꙋ вышепи́саннꙋю ст҃а́гѡ є҆фре́ма во  є҆ди́но: и҆ покло́нъ є҆ди́нъ до землѝ. [зрѝ] Си́це же  пое́мъ г҃, ѕ҃ и҆ ѳ҃ ча́съ] И҆ посе́мъ начина́етъ  предстоѧ́тель, и҆лѝ є҆кклисїа́рхъ послѣ́днее трист҃о́е,  И҆ покло́ны трѝ. По Ѻ҆́ч҃е на́шъ, сщ҃е́нникъ возгла́съ: И҆  мы̀, А҆ми́нь. Гдⷭ҇и поми́лꙋй, в҃і. Та́же мл҃тва: хрⷭ҇тѐ  свѣ́те и҆́стинный: И҆ ѿпꙋ́стъ. И҆ быва́етъ ѻ҆бы́чное  и҆схожде́нїе въ притво́ръ. 
[зрѝ] И҆ пое́мъ лїті́ю ѡ҆ оу҆со́пшихъ. Взе́мъ сщ҃е́нникъ  кади́льницꙋ, и҆схо́дитъ въ притво́ръ, предходѧ́щема є҆мꙋ̀  лампа́дома: Мы́ же послѣ́дꙋемъ, пою́ще стїхи́рꙋ  самогла́снꙋ ст҃а́гѡ, є҆гѡ́же є҆́сть хра́мъ, и҆схо́димъ въ  притво́ръ цр҃ко́вный. И҆ сщ҃е́нникъ рече́тъ: Бл҃гослове́нъ  бг҃ъ на́шъ: Мы́ же, А҆ми́нь. Трист҃о́е. По Ѻ҆́ч҃е на́шъ:  Возгла́съ: Ꙗ҆́кѡ твоѐ є҆́сть црⷭ҇тво: И҆ тропарѝ сїѧ̑:  Со дх҃и пра́ведныхъ: Въ поко́ищи твое́мъ гдⷭ҇и: Сла́ва: Ты̀  є҆сѝ бг҃ъ: И҆ ны́нѣ: Є҆ди́на чⷭ҇таѧ: Посе́мъ сщ҃е́нникъ  глаго́летъ є҆ктенїю̀: Поми́лꙋй на́съ бж҃е: Є҆щѐ мо́лимсѧ  ѡ҆ оу҆покое́нїи дꙋ́шъ оу҆со́пшихъ рабѡ́въ бж҃їихъ: Ꙗ҆́кѡ  да гдⷭ҇ь бг҃ъ: Млⷭ҇ти бж҃їѧ, црⷭ҇тва нбⷭ҇нагѡ: Гдⷭ҇ꙋ  помо́лимсѧ. И҆ мл҃тва: Бж҃е дꙋхѡ́въ: Возгла́съ: Ꙗ҆́кѡ ты̀  є҆сѝ воскрⷭ҇нїе: По возгла́сѣ сщ҃е́нникъ: Сла́ва тебѣ̀  хрⷭ҇тѐ бж҃е: И҆ ѿпꙋ́стъ: Воскр҃сы́й и҆зъ ме́ртвыхъ: По  ѿпꙋ́стѣ всѧ̑ бра́тїѧ рекꙋ́тъ гла́сомъ: Вѣ́чнаѧ ва́ша  па́мѧть достоблаже́ннїи ѻ҆тцы̀, и҆ бра́тїѧ на́шѧ при́снѡ  помина́емїи: три́жды. Та́же рекꙋ́тъ пома́лꙋ и҆ поле́гкꙋ  всѝ: Бг҃ъ да оу҆блажи́тъ и҆ оу҆поко́итъ и҆̀хъ, и҆ на́съ  поми́лꙋетъ, ꙗ҆́кѡ бл҃гъ и҆ чл҃вѣколю́бецъ. И҆ коне́чный  ѿпꙋ́стъ. 
Се́й оу҆ста́въ пе́рвагѡ часа̀ быва́етъ, є҆гда̀ є҆́сть  а҆ллилꙋ́їа. 
А҆́ще ли є҆́сть Бг҃ъ гдⷭ҇ь: По сконча́нїи тре́хъ  ѱалмѡ́въ, глаго́лемъ на Сла́вѣ тропа́рь ст҃а́гѡ: И҆  ны́нѣ, бг҃оро́диченъ, часѡ́въ: Что́ тѧ нарече́мъ: И҆ по  трист҃о́мъ конда́къ ст҃а́гѡ. И҆ про́чее всѧ̀ слꙋ́жба,  ꙗ҆́коже пред̾ꙋказа́хомъ. Покло́нѡвъ же не твори́мъ, нижѐ  коне́чное трист҃о́е: но всѐ про́стѡ пое́мъ. Та́кожде пое́мъ  г҃-й, ѕ҃-й и҆ ѳ҃-й ча́съ. 


[глⷡ҇а і҃] Ѡ҆ є҆́же ка́кѡ чтꙋ́тсѧ є҆ѵⷢ҇лїа, 
и҆ тогѡ̀ толкова̑нїѧ. 
Подоба́етъ вѣ́дати, ꙗ҆́кѡ во ст҃ꙋ́ю и҆ вели́кꙋю недѣ́лю  па́схи начина́етсѧ є҆́же ѿ і҆ѡа́нна є҆ѵⷢ҇лїе, и҆  чте́тсѧ до пентїко́стїа. Толкова̑нїѧ же тогѡ̀ є҆ѵⷢ҇лїа  златоꙋ́стова чтꙋ́тсѧ на оу҆́тренѧхъ, въ ты̑ѧ дни̑. Ѿ  недѣ́ли же пентїко́стїа, до мѣ́сѧца септе́мврїа, чте́тсѧ  є҆́же ѿ матѳе́а є҆ѵⷢ҇лїе, тогѡ́же толкова̑нїа  златоꙋ́стагѡ чтꙋ́тсѧ на оу҆́тренѧхъ. Ѿ но́вагѡ же лѣ́та,  си́рѣчь, ѿ недѣ́ли ꙗ҆́же по воздви́женїи, до недѣ́ли  сы́рныѧ, чте́тсѧ є҆́же ѿ лꙋкѝ ст҃а́гѡ є҆ѵⷢ҇лїе. На  оу҆́тренѧхъ же чте́тсѧ толкова́нїе ѳеофѷла́ктово,  метафра́стъ логоѳе́товъ, и҆ толкова̑нїѧ посла́нїй ст҃а́гѡ  а҆пⷭ҇ла па́ѵла, ꙗ҆̀же ѿ златоꙋ́ста. Та́кожде и҆  маргарі́тъ златоꙋ́стовъ. Ѿ пе́рвыѧ же недѣ́ли  четыредесѧ́тницы: Въ сꙋббѡ́тахъ, и҆ недѣ́лѧхъ, чте́тсѧ  є҆́же ѿ ма́рка є҆ѵⷢ҇лїе. На оу҆́тренѧхъ же  шестодне́вникъ златоꙋ́стовъ. Въ про́чыѧ же дни̑ м҃-цы, на  всѧ́кꙋю оу҆́треню прочита́ютсѧ четы́ре чтє́нїѧ, два̀ во  ст҃о́мъ є҆фре́мѣ, и҆ въ лаѵсаи́цѣ два̀. Лѣ́ствицꙋ же  чте́мъ на часѣ́хъ. На трапе́зѣ же чтꙋ́тсѧ чрез̾ всѐ  лѣ́то житїѧ̑ ст҃ы́хъ, и҆ патерїкѝ. 
[зрѝ] Вѣ́домо же бꙋ́ди: Ꙗ҆́кѡ въ недѣ́лѧхъ ст҃а́гѡ и҆  вели́кагѡ поста̀, и҆ въ на́вечерїѧхъ гдⷭ҇скихъ  пра́здникѡвъ, ре́кше, хрⷭ҇то́ва ржⷭ҇тва̀ и҆ бг҃оѧвле́нїѧ:  Вели́кагѡ васі́лїа лїтꙋргі́а пое́тсѧ: та́кожде и҆ въ па́мѧть  є҆гѡ̀. Преждеѡсщ҃е́ннаѧ же лїтꙋргі́а пое́тсѧ то́чїю во  ст҃ѣ́й м҃-цѣ, въ сре́ды, и҆ пѧткѝ. въ про́чыѧ же дни̑  лѣ́та всегѡ̀ соверша́етсѧ лїтꙋргі́а златоꙋ́стагѡ. 


[глⷡ҇а а҃і] Ѡ҆ канѡ́нѣхъ всеѧ̀ седми́цы, гдⷭ҇а ка́кѡ  
пою́тсѧ канѡ́ни ѻ҆ктѡ́иха съ мине́ею. 
Въ понедѣ́льникъ на оу҆́трени: Канѡ́нъ покаѧ́ненъ пое́мъ  со і҆рмосо́мъ на ѕ҃: И҆ безпло́тныхъ на д҃: И҆ мине́и  ст҃а́гѡ на д҃. А҆́ще ли пое́тсѧ ст҃а́гѡ на ѕ҃, ѡ҆ставлѧ́ютсѧ  во ѻ҆ктѡ́ихѣ ѻ҆́ба мꙋ́ченична. И҆ пое́мъ ст҃а́гѡ на ѕ҃.  А҆́ще ли пое́тсѧ ст҃а́гѡ полѷеле́й: тогда̀ не пое́тсѧ  ѻ҆ктѡ́ихъ: Но пое́мъ канѡ́нъ бцⷣѣ, и҆лѝ а҆́ще  предпра́зднство, и҆лѝ попра́зднство со і҆рмосо́мъ на ѕ҃:  І҆рмо́съ по два́жды, тропарѝ на д҃: И҆ ст҃а́гѡ на и҃. Си́це  оу҆́бѡ во всю̀ седми́цꙋ пое́мъ полѷеле́йнагѡ ст҃а́гѡ  канѡ́нъ на и҃, ꙗ҆́коже въ понедѣ́льникъ се́й ꙗ҆вле́но  є҆́сть. А҆́ще прилꙋча́тсѧ два̀ ст҃ы́хъ, ѡ҆ставлѧ́етсѧ  канѡ́нъ безпло́тныхъ: И҆ пое́мъ канѡ́нъ покаѧ́ненъ, со  і҆рмосо́мъ на ѕ҃: И҆ ст҃ы́хъ по д҃ стїха̀. 
Во вто́рникъ на оу҆́трени: Канѡ́нъ покаѧ́ненъ со  і҆рмо́сомъ на ѕ҃: и҆ предте́чи на д҃: и҆ мине́и ст҃а́гѡ на  д҃. А҆́ще ли пое́тсѧ ст҃ы́й на ѕ҃, ѡ҆ставлѧ́ютсѧ во  ѻ҆ктѡ́ихѣ ѻ҆́ба мꙋ́ченична: и҆ пое́мъ ст҃а́гѡ на ѕ҃.  Полѷеле́й же по предпи́санномꙋ. Та́кожде быва́етъ, а҆́ще и҆  два̀ ст҃ы́хъ, канѡ́ны и҆̀мъ по четы́ре стїха̀. 
Въ сре́дꙋ на оу҆́трени: Канѡ́нъ крⷭ҇та̀, со і҆рмосо́мъ на  ѕ҃, и҆ бцⷣы на д҃: и҆ ст҃а́гѡ на д҃. А҆́ще ли пое́тсѧ  ст҃ы́й на ѕ҃, ѡ҆ставлѧ́ютсѧ ѻ҆́ба мꙋ́ченична во  ѻ҆ктѡ́ихѣ, и҆ пое́тсѧ крⷭ҇тный канѡ́нъ со і҆рмосо́мъ на  д҃, и҆ бцⷣы на д҃: и҆ ст҃а́гѡ на ѕ҃. Та́кожде быва́етъ,  а҆́ще бꙋ́детъ и҆ два̀ ст҃ы́хъ во є҆ди́нъ де́нь. 
Въ четверто́къ на оу҆́трени: Пое́мъ канѡ́нъ ст҃ы́хъ  а҆пⷭ҇лѡвъ, со і҆рмосо́мъ на ѕ҃: и҆ ст҃а́гѡ нїкола́а на д҃:  и҆ мине́и ст҃а́гѡ на д҃. А҆́ще ли пое́тсѧ ст҃ы́й на ѕ҃:  Пое́мъ канѡ́нъ а҆пⷭ҇лѡвъ, со і҆рмосо́мъ, и҆ съ  бг҃оро́дичнымъ, на є҃: и҆ ст҃а́гѡ нїкола́а, съ бг҃оро́дичны  на г҃: и҆ мине́и на ѕ҃. А҆́ще бꙋ́дꙋтъ два̀ ст҃ы́хъ, и҆  пое́мъ канѡ́нъ а҆пⷭ҇лѡвъ, со і҆рмосо́мъ на ѕ҃, и҆ ст҃ы̑мъ на  и҃. 
Въ пѧто́къ пое́мъ, ꙗ҆́коже и҆ въ сре́дꙋ ꙗ҆вле́но є҆́сть  неизмѣ́ннѡ. 
Въ сꙋббѡ́тꙋ же, всегда̀ предварѧ́етъ въ мине́и ст҃ы́хъ: и҆  пое́мъ ст҃а́гѡ мине́и, со і҆рмосо́мъ на ѕ҃. Та́же хра́ма  ст҃а́гѡ, на д҃, и҆ во ѻ҆ктѡ́ихѣ мч҃нченъ канѡ́нъ на д҃.  А҆́ще ли два̀ ст҃ы́хъ: въ мине́и пое́мъ є҆ди́номꙋ канѡ́нъ  со і҆рмосо́мъ на ѕ҃: и҆ дрꙋго́мꙋ на д҃: и҆ мч҃нченъ канѡ́нъ  ѻ҆ктѡ́иха на д҃: Хра́ма же канѡ́нъ ѡ҆ставлѧ́етсѧ. А҆́ще ли  хра́мъ хрⷭ҇то́въ, и҆лѝ бцⷣы: и҆ пое́мъ пре́жде хра́ма  канѡ́нъ, со і҆рмосо́мъ на ѕ҃. І҆рмо́съ по два́жды, тропарѝ  на д҃: и҆ ст҃а́гѡ на д҃: и҆ ѻ҆ктѡ́иха мч҃нченъ канѡ́нъ на  д҃. А҆́ще ли ст҃ы́й на ѕ҃: И҆ пое́мъ хра́ма со і҆рмосо́мъ на  д҃: и҆ ст҃а́гѡ на ѕ҃: и҆ ѻ҆ктѡ́иха на д҃. 
[зрѝ] Вѣ́домо же бꙋ́ди и҆ сїѐ: Въ кꙋ́юлибо сꙋббѡ́тꙋ  славосло́вїе прилꙋчи́тсѧ: на оу҆́трени канѡ́нъ хра́ма,  а҆́ще є҆́сть хрⷭ҇то́въ и҆лѝ бцⷣы, со і҆рмосо́мъ на ѕ҃:  і҆рмо́съ по два́жды, тропарѝ на д҃: и҆ ст҃а́гѡ на и҃. А҆́ще  же хра́мъ ст҃а́гѡ и҆лѝ ст҃ы́ѧ: пое́мъ канѡ́нъ бцⷣы  преше́дшїѧ недѣ́ли оу҆́треннїй, со і҆рмосо́мъ на ѕ҃: и҆  ст҃а́гѡ на и҃: Хра́ма же канѡ́нъ ѡ҆ставлѧ́етсѧ. По ѳ҃-й  пѣ́сни свѣти́ленъ ст҃а́гѡ два́жды. Сла́ва, и҆ ны́нѣ,  бг҃оро́диченъ. 


[глⷡ҇а в҃і] Ѡ҆ слꙋ́жбѣ сꙋббѡ́тнѣй 
ѡ҆ вече́рни, ѡ҆ оу҆́трени и҆ ѡ҆ лїтꙋргі́и є҆гда̀ пое́мъ Бг҃ъ гдⷭ҇ь: 
Въ пѧто́къ ве́чера, по ѻ҆бы́чной стїхоло́гїи, на Гдⷭ҇и  воззва́хъ, пое́мъ стїхи̑ры подо́бны, ст҃а́гѡ мине́и, на ѕ҃,  Сла́ва, самогла́сенъ ст҃а́гѡ, а҆́ще и҆́мать: а҆́ще ли нѝ,  Сла́ва, и҆ ны́нѣ, бг҃оро́диченъ а҃-й настоѧ́щагѡ гла́са. На  стїхо́внѣ стїхи̑ры во ѻ҆ктѡ́ихѣ мч҃ничны трѝ, гла́са.  Сла́ва, ст҃а́гѡ, а҆́ще и҆́мать: а҆́ще ли нѝ, Сла́ва, и҆  ны́нѣ, бг҃оро́диченъ. Та́же: Ны́нѣ ѿпꙋща́еши: и҆  трист҃о́е. по Ѻ҆́ч҃е на́шъ, тропа́рь ст҃а́гѡ. Сла́ва, и҆  ны́нѣ, бг҃оро́диченъ, настоѧ́щагѡ гла́са. Є҆ктєнїѝ, и҆  ѿпꙋ́стъ. 
[зрѝ] [Подоба́етъ вѣ́дати, Ꙗ҆́кѡ а҆́ще не прилꙋчи́тсѧ  а҆пⷭ҇ла ко́егѡ па́мѧть, и҆лѝ ѿ ст҃ы́хъ вели́кихъ, и҆лѝ  ст҃а́гѡ, не и҆мꙋ́ща тропарѧ̀, Бг҃ъ гдⷭ҇ь не пое́мъ: но  а҆ллилꙋ́їа, на гла́съ в҃.] 
На оу҆́трени по шестоѱа́лмїи пое́мъ Бг҃ъ гдⷭ҇ь: на  гла́съ тропарѧ̀ ст҃а́гѡ, и҆ тропа́рь є҆гѡ̀ два́жды. Сла́ва,  и҆ ны́нѣ, бг҃оро́диченъ а҃-й по гла́сꙋ тропарѧ̀ ст҃а́гѡ.  Та́же стїхологисꙋ́емъ каѳі́смꙋ ѕ҃і: Речѐ гдⷭ҇ь гдⷭ҇ви  моемꙋ̀: по ѻ҆бы́чаю. И҆ по стїхоло́гїи є҆ктенїа̀. И҆  сѣда́льны во ѻ҆ктѡ́ихѣ мч҃нична два̀, а҃-й и҆ вторы́й.  Сла́ва, и҆ ны́нѣ, бг҃оро́диченъ а҃-й настоѧ́щагѡ гла́са: и҆  чте́нїе. Посе́мъ стїхологисꙋ́емъ непоро́чны: въ ни́хже  кади́тъ сщ҃е́нникъ. По непоро́чныхъ сѣда́льны мч҃ничны  два̀, г҃-й, д҃-й, и҆ поко́инъ. Сла́ва, и҆ ны́нѣ,  бг҃оро́диченъ. И҆ па́ки чте́нїе: и҆ ѱало́мъ н҃: Поми́лꙋй  мѧ̀ бж҃е: И҆ пое́мъ канѡ́ны г҃: ст҃а́гѡ мине́и, со  і҆рмосо́мъ на ѕ҃: і҆рмо́съ по два́жды, тропарѝ на д҃. Се́й  бо предварѧ́етъ всегда̀ въ сꙋббѡ́тꙋ: и҆ по не́мъ хра́ма  ст҃а́гѡ, на д҃. Та́же во ѻ҆ктѡ́ихѣ мч҃нченъ на д҃:  поко́инъ бо канѡ́нъ пое́тсѧ въ пѧто́къ, на повече́рїи. Къ  канѡ́нѡмъ же глаго́лемъ пѣ̑сни: Пое́мъ гдⷭ҇ви: По г҃-й  пѣ́сни сѣда́ленъ мине́и ст҃а́гѡ: Сла́ва, и҆ ны́нѣ,  бг҃оро́диченъ. По ѕ҃-й пѣ́сни конда́къ и҆ і҆́косъ ст҃а́гѡ,  а҆́ще и҆́мать. И҆ чте́мъ про́логъ. По ѳ҃-й пѣ́сни  свѣти́ленъ пре́жде ст҃а́гѡ, а҆́ще и҆́мать. Та́же, Сла́ва,  ѻ҆ктѡ́иха: И҆ ны́нѣ, бг҃оро́диченъ. А҆́ще же нѝ:  Свѣти́ленъ ѻ҆ктѡ́иха: И҆́же ме́ртвыми и҆ живы́ми: Сла́ва,  и҆ ны́нѣ: Мы̀ ѡ҆ тебѣ̀ хва́лимсѧ: На хвали́техъ стїхи̑ры  не пое́мъ ѻ҆ктѡ́иха, но пое́мъ и҆̀хъ на стїхо́внѣ. [зрѝ]  А҆́ще ли нѣ́сть ст҃а́гѡ стїхи́ръ на хвали́техъ, и҆ мы̀  глаго́лемъ: Тебѣ̀ сла́ва подоба́етъ: [зрѝ] А҆́ще ли пое́мъ  ст҃а́гѡ на хвали́техъ стїхи̑ры, тогда̀: Тебѣ̀ сла́ва  подоба́етъ, не глаго́лемъ: но по стїхи́рахъ глаго́лемъ:  Сла́ва тебѣ̀ показа́вшемꙋ на́мъ свѣ́тъ. Сла́ва въ вы́шнихъ  бг҃ꙋ: и҆ посе́мъ є҆ктенїа̀: И҆спо́лнимъ оу҆́треннюю: Та́же  на стїхо́внѣ стїхи̑ры пое́мъ ѻ҆ктѡ́иха, хвали̑тныѧ,  мч҃ничны трѝ, а҃-й, в҃-й, г҃-й, съ припѣ́вы ѻ҆бы́чными:  И҆спо́лнихомсѧ заꙋ́тра: в҃, И҆ бꙋ́ди свѣ́тлость: Є҆ди́нъ  же ѡ҆ставлѧ́емъ, д҃-й поко́инъ, ѿ дамаски́новыхъ. Сла́ва,  ст҃а́гѡ самогла́сенъ, а҆́ще и҆́мать. А҆́ще ли нѝ, Сла́ва,  и҆ ны́нѣ, бг҃оро́диченъ и҆́хъ. Стїхо́вна же сꙋббѡ́тнаѧ  ѡ҆ставлѧ́етсѧ: то́чїю на тѣ́хъ оу҆́тренѧхъ пое́тсѧ въ  сꙋббѡ́ты поста̀, въ сꙋббѡ́тꙋ в҃-ю, г҃-ю и҆ д҃-ю, и҆лѝ а҆́ще  слꙋчи́тсѧ а҆ллилꙋ́їа: И҆ пое́тсѧ стїхо́вна, со  оу҆поко́йными и҆́хъ припѣ́вы. Та́же, Бл҃го є҆́сть  и҆сповѣ́датисѧ гдⷭ҇ви: И҆ трист҃о́е: По Ѻ҆́ч҃е на́шъ,  тропа́рь ст҃а́гѡ: Сла́ва, и҆ ны́нѣ, бг҃оро́диченъ  оу҆́трени, во гла́съ тропарѧ̀ ст҃а́гѡ: и҆ є҆ктєнїѝ. И҆  ча́съ а҃-й, и҆ ѿпꙋ́стъ, и҆ многолѣ́тно. По сконча́нїи же  сегѡ̀ ѻ҆бы́чнаѧ лїті́а въ притво́рѣ, ꙗ҆́кѡ предписа́сѧ. 
На лїтꙋргі́и бл҃жє́нна ѻ҆ктѡ́иха, на ѕ҃: а҆́ще ли и҆́мать  ст҃ы́й на лїтꙋргі́и пѣ́снь, и҆ ст҃а́гѡ пѣ́снь г҃- ѧ, на  д҃: и҆ ѻ҆ктѡ́иха гла́са, на д҃. По вхо́дѣ глаго́лемъ  тропарѝ си́це: Пре́жде тропа́рь хра́ма, а҆́ще хрⷭ҇то́въ  хра́мъ, и҆ бцⷣы: Та́же тропа́рь днѐ: А҆пⷭ҇ли, мч҃нцы и҆  прⷪ҇ро́цы: И҆ пото́мъ тропа́рь ст҃а́гѡ рѧдова́гѡ, и҆  конда́къ є҆гѡ̀. А҆́ще ли бꙋ́детъ дрꙋгі́й ст҃ы́й, и҆мѣ́ѧй  тропа́рь и҆ конда́къ, глаго́ли є҆гѡ̀. А҆́ще же нѣ́сть въ  сꙋббѡ́тꙋ тропарѧ̀ и҆лѝ кондака̀ ни є҆ди́номꙋ ст҃о́мꙋ, и҆  мы̀ глаго́лемъ по́слѣ дневна́гѡ тропарѧ̀, за оу҆поко́й:  Помѧнѝ гдⷭ҇и ꙗ҆́кѡ бла́гъ: А҆́ще ли гдѣ̀ хра́мъ ст҃а́гѡ,  и҆лѝ ст҃ы́ѧ, и҆ тѣ̑мъ храмѡ́мъ въ сꙋббѡ́тꙋ тропаре́й не  глаго́лемъ: зане́же всѝ ст҃і́и и҆менова́ни сꙋ́ть въ  дневно́мъ тропарѣ̀. Сла́ва, конда́къ: Со ст҃ы́ми  оу҆поко́й: И҆ ны́нѣ, Ꙗ҆́кѡ нача́тки. 
[зрѝ] Ѡ҆ то́мже: А҆́ще ли хра́мъ ст҃а́гѡ, и҆лѝ ст҃ы́ѧ, и҆  тропарѝ по вхо́дѣ глаго́лемъ си́це: Пре́жде днѐ,  А҆пⷭ҇ли, мч҃нцы и҆ прⷪ҇ро́цы: Пото́мъ тропа́рь и҆ конда́къ  ст҃а́гѡ на рѧдꙋ̀. А҆́ще ли нѣ́сть: Помѧнѝ гдⷭ҇и, ꙗ҆́кѡ  бла́гъ: Сла́ва, Со ст҃ы́ми оу҆поко́й: И҆ ны́нѣ, ꙗ҆́кѡ  нача́тки: А҆́ще гдѣ̀ и҆ въ хрⷭ҇то́вѣ хра́мѣ и҆ бцⷣы,  кромѣ̀ предпра́зднства, и҆ попра́зднства: покрыва́емъ  тѣ́мже дневны́мъ кондако́мъ. И҆ ны́нѣ, Ꙗ҆́кѡ нача́тки: а҆  не храмовы́мъ кондако́мъ. Въ сꙋббѡ́тꙋ бо храмовы̑ѧ кондакѝ,  хрⷭ҇то́вы и҆ бцⷣы, ѡ҆ставлѧ́ютсѧ: то́чїю а҆́ще прилꙋчи́тсѧ  вели́кїй ст҃ы́й, тогда̀, И҆ ны́нѣ, конда́къ хра́ма  хрⷭ҇то́ва, и҆лѝ хра́ма бцⷣы. А҆ и҆дѣ́же нѣ́сть хра́ма  хрⷭ҇то́ва и҆ бцⷣы, глаго́лемъ: Предста́тельство хрїстїа́нъ:  Прокі́менъ, а҆по́столъ, а҆ллилꙋ́їа, є҆ѵⷢ҇лїе и҆  прича́стенъ, пре́жде ст҃а́гѡ, та́же днѐ: предварѧ́етъ бо  всегда̀ рѧдова́го а҆по́стола и҆ є҆ѵⷢ҇лїа, кромѣ̀ гдⷭ҇скихъ  пра́здникѡвъ сїѧ̀ слꙋ́жба пое́тсѧ въ сꙋббѡ́тахъ всегда̀,  є҆гда̀ прилꙋчи́тсѧ бы́ти, Бг҃ъ гдⷭ҇ь: А҆́ще же прилꙋчи́тсѧ  въ сꙋббѡ́тꙋ влⷣчнїй пра́здникъ, пое́тсѧ слꙋ́жба  непремѣ́ннѡ всѧ̀ пра́здника. 


[глⷡ҇а г҃і] Подоба́етъ вѣ́дати, а҆́ще прилꙋчи́тсѧ, и҆  и҆зво́литъ настоѧ́тель въ сꙋббѡ́тꙋ пѣ́ти а҆ллилꙋ́їа. 
Въ пѧто́къ ве́чера, стїхосло́вимъ каѳі́смꙋ и҃і. Та́же на  Гдⷭ҇и воззва́хъ, стїхи̑ры мине́и ст҃а́гѡ, г҃. И҆ ѻ҆ктѡ́иха  мч҃нчны трѝ, в҃-й, г҃-й, д҃-й, а҆ пе́рвый ѡ҆ставлѧ́етсѧ.  Сла́ва, и҆ ны́нѣ, бг҃оро́диченъ воскрⷭ҇нъ, настоѧ́щагѡ  гла́са. Та́же, Свѣ́те ти́хїй: Посе́мъ прокі́менъ. Та́же,  Сподо́би гдⷭ҇и въ ве́черъ се́й: На стїхо́внѣ мч҃нченъ а҃:  и҆ ме́ртвена два̀ кѵ́ръ і҆ѡа́нна дамаскина̀. Сла́ва, и҆  ны́нѣ, бг҃оро́диченъ. Та́же, Ны́нѣ ѿпꙋща́еши: и҆  трист҃о́е, по Ѻ҆́ч҃е на́шъ: тропа́рь, гла́съ в҃: А҆пⷭ҇ли,  мч҃нцы и҆ прⷪ҇ро́цы. Сла́ва, Помѧнѝ гдⷭ҇и, ꙗ҆́кѡ бла́гъ,  дꙋ́шы ра̑бъ твои́хъ: И҆ ны́нѣ, бг҃оро́диченъ: Мт҃и ст҃а́ѧ:  Є҆ктенїа̀, и҆ ѿпꙋ́стъ. И҆ ѻ҆бы́чнаѧ лїті́а за  оу҆поко́й въ притво́рѣ. 
На оу҆́трени по ѻ҆бы́чномъ нача́лѣ, и҆ по  шестоѱа́лмїи: Вмѣ́стѡ Бг҃ъ гдⷭ҇ь, пое́мъ А҆ллилꙋ́їа, на  гла́съ в҃, глаго́лемъ по три́жды. Та́же, сті́хъ а҃: Бл҃же́ни  ꙗ҆̀же и҆збра́лъ, и҆ прїѧ́лъ є҆сѝ гдⷭ҇и. Сті́хъ в҃:  Па́мѧть и҆́хъ въ ро́дъ и҆ ро́дъ. Сті́хъ г҃: Дꙋ́шы и҆́хъ во  бл҃ги́хъ водворѧ́тсѧ. Тропа́рь, гла́съ в҃: А҆пⷭ҇ли, мч҃нцы  и҆ прⷪ҇ро́цы: два́жды. Сла́ва, Помѧнѝ гдⷭ҇и ꙗ҆́кѡ бла́гъ:  И҆ ны́нѣ, бг҃оро́диченъ: Мт҃и ст҃а́ѧ: Та́же, каѳі́сма ѕ҃і.  Є҆ктенїа̀ ѻ҆бы́чнаѧ, по не́йже глаго́лемъ два̀ сѣда́льны  ѻ҆ктѡ́иха, мч҃нчны трѝ, в҃-й и҆ г҃-й: пе́рвый  ѡ҆ставлѧ́етсѧ. Та́же глаго́лемъ сті́хъ: Ди́венъ бг҃ъ во  ст҃ы́хъ свои́хъ: И҆ глаго́лемъ мч҃нченъ д҃-й: а҆  бг҃оро́диченъ а҃-й ѡ҆ставлѧ́етсѧ. Та́же сті́хъ: Бл҃же́ни  ꙗ҆̀же и҆збра́лъ: И҆ глаго́лемъ сѣда́ленъ поко́инъ, гла́са:  Сла́ва и҆ ны́нѣ, бг҃оро́диченъ вторы́й. И҆ чте́нїе. По  не́мже ничто́же глаго́лѧ, пое́мъ непоро́чны, съ припѣ́вы:  Бл҃гослове́нъ є҆сѝ гдⷭ҇и: на гла́съ в҃. Раздѣлѧ́емъ же  ю҆̀ на дво́е. На средѝ по а҃-й статїѝ не глаго́лемъ,  Сла́ва, и҆ ны́нѣ, но пое́мъ по концѣ̀: Ꙗ҆́кѡ а҆́ще бы не  зако́нъ тво́й: три́жды. И҆ глаго́летъ сщ҃е́нникъ є҆ктенїю̀  ѡ҆ оу҆со́пшихъ: Па́ки и҆ па́ки: Ли́къ, Гдⷭ҇и поми́лꙋй,  є҆ди́ножды. Є҆щѐ мо́лимсѧ ѡ҆ оу҆покое́нїи дꙋ́шъ  оу҆со́пшихъ рабѡ́въ бж҃їихъ, и҆́мⷬ҇къ: Ли́къ, Гдⷭ҇и  поми́лꙋй, є҆ди́ножды. Ꙗ҆́кѡ да гдⷭ҇ь бг҃ъ оу҆чини́тъ  дꙋ́шы и҆́хъ: Ли́къ, Гдⷭ҇и поми́лꙋй, є҆ди́ножды. Млⷭ҇ти  бж҃їѧ, црⷭ҇тва нбⷭ҇нагѡ: Ли́къ, Пода́й гдⷭ҇и. Дїа́конъ,  Гдⷭ҇ꙋ помо́лимсѧ. Сщ҃е́нникъ, Бж҃е дꙋхѡ́въ, и҆ всѧ́кїѧ  пло́ти: Мы́ же глаго́лемъ, Гдⷭ҇и поми́лꙋй, м҃. Возгла́съ,  Ꙗ҆́кѡ ты̀ є҆сѝ воскрⷭ҇нїе: Ли́къ, А҆ми́нь. Та́же пое́мъ  дрꙋгꙋ́ю статїю̀: Тво́й є҆́смь а҆́зъ: Припѣ́въ, Сп҃се  сп҃си́ мѧ. На коне́цъ: Жива̀ бꙋ́детъ дꙋша̀ моѧ̀: три́жды.  Та́же, Бл҃гослове́нъ є҆сѝ гдⷭ҇и: И҆ посе́мъ тропарѝ за  оу҆поко́й: Ст҃ы́хъ ли́къ ѡ҆брѣ́те и҆сто́чникъ: и҆ про́чыѧ.  И҆ по ни́хъ є҆ктенїю̀ глаго́летъ сщ҃е́нникъ преждерече́ннꙋю  за оу҆поко́й: и҆ помина́етъ оу҆со́пшихъ. Мы́ же  глаго́лемъ, Гдⷭ҇и поми́лꙋй, м҃. до́ндеже сконча́етъ  сщ҃е́нникъ мл҃твꙋ: Бж҃е дꙋхѡ́въ: и҆ по возгла́сѣ  сѣда́ленъ, гла́съ є҃: Поко́й сп҃се на́шъ съ првⷣными  рабы̑ твоѧ̑: Сла́ва, и҆ ны́нѣ, бг҃оро́диченъ: Ѿ дв҃ы  возсїѧ́вый мі́рꙋ: И҆ чте́нїе. ѱало́мъ н҃, Поми́лꙋй мѧ̀  бж҃е: Та́же канѡ́нъ пре́жде мине́и, со і҆рмосо́мъ на ѕ҃: и҆  хра́ма на д҃: и҆ ѻ҆ктѡ́иха на д҃, пе́рвый. По г҃ пѣ́сни  є҆ктенїа̀ ѻ҆бы́чнаѧ: конда́къ, и҆ сѣда́ленъ мине́и: И҆  чте́нїе. По ѕ҃-й пѣ́сни є҆ктенїа̀ за оу҆поко́й: конда́къ,  гла́съ и҃: Со ст҃ы́ми оу҆поко́й: И҆ і҆́косъ, и҆ про́логъ.  По ѳ҃ пѣ́сни свѣти́ленъ ѻ҆ктѡ́иха. На хвали́техъ стїхи̑ры  мч҃нчны, д҃: Сла́ва, поко́инъ: И҆ ны́нѣ, бг҃оро́диченъ. На  стїхо́внѣ стїхи̑ры подо́бны, поко́йны кѵ́ръ ѳеофа́на.  Сла́ва, и҆ ны́нѣ, бг҃оро́диченъ. Та́же, Бла́го є҆́сть: и҆  трист҃о́е. По Ѻ҆́ч҃е на́шъ, тропа́рь, гла́съ в҃: А҆пⷭ҇ли,  мч҃нцы и҆ прⷪ҇ро́цы: Сла́ва, Помѧнѝ гдⷭ҇и: И҆ ны́нѣ,  бг҃оро́диченъ: Мт҃и ст҃а́ѧ: И҆ є҆ктенїа̀. Та́же,  сщ҃е́нникъ: Сы́й бл҃гослове́нъ хрⷭ҇то́съ бг҃ъ на́шъ: И҆ мы̀,  Оу҆твердѝ бж҃е: и҆ ча́съ а҃-й, и҆ ѿпꙋ́стъ. На часѣ́хъ  тропарѝ: А҆пⷭ҇ли, мч҃нцы и҆ прⷪ҇ро́цы: Сла́ва, Помѧнѝ  гдⷭ҇и ꙗ҆́кѡ бл҃гъ: И҆ ны́нѣ, бг҃оро́диченъ часѡ́въ. И҆ по  Ѻ҆́ч҃е на́шъ: конда́къ, Со ст҃ы́ми оу҆поко́й: И҆  ѿпꙋ́стъ. 
На лїтꙋргі́и бл҃жє́нна ѻ҆ктѡ́иха, на ѕ҃. По вхо́дѣ,  тропа́рь: А҆пⷭ҇ли, мч҃нцы и҆ прⷪ҇ро́цы: и҆ Помѧнѝ гдⷭ҇и,  ꙗ҆́кѡ бла́гъ: Сла́ва, конда́къ, Со ст҃ы́ми оу҆поко́й: И҆  ны́нѣ бг҃оро́диченъ: Тебѐ и҆ стѣ́нꙋ и҆ приста́нище:  Прокі́менъ, гла́съ и҃. Весели́тесѧ ѡ҆ гдⷭ҇ѣ: Сті́хъ,  Бл҃же́ни и҆́хже ѡ҆ста́вишасѧ беззакѡ́нїѧ: За оу҆поко́й,  прокі́менъ: Дꙋ́шы и҆́хъ во бл҃ги́хъ водворѧ́тсѧ. А҆пⷭ҇лъ  сꙋббѡ́ты рѧ́дъ: И҆ дрꙋгі́й за оу҆поко́й. А҆ллилꙋ́їа, гла́съ  и҃: Воззва́ша првⷣнїи. Сті́хъ: Бл҃же́ни ꙗ҆̀же и҆збра́лъ,  и҆ прїѧ́лъ є҆сѝ гдⷭ҇и. Є҆ѵⷢ҇лїе сꙋббѡ́ты рѧ́дъ: И҆  дрꙋго́е за оу҆поко́й. Прича́стенъ: Ра́дꙋйтесѧ првⷣнїи ѡ҆  гдⷭ҇ѣ: Дрꙋгі́й за оу҆поко́й: Бл҃же́ни ꙗ҆̀же и҆збра́лъ и҆  прїѧ́лъ є҆сѝ гдⷭ҇и, и҆ па́мѧть и҆́хъ въ ро́дъ и҆ ро́дъ. 


[глⷡ҇а д҃і] Подоба́етъ вѣ́дати, 
ѡ҆ є҆́же ка́кѡ быва́ти ѡ҆ оу҆со́пшихъ вослѣ́дованїю. 
Въ пѧто́къ ве́чера, по ѿпꙋще́нїи вече́рни, ѡ҆бле́кшꙋсѧ  сщ҃е́нникꙋ въ фелѡ́нь, дїа́конꙋ же въ стїха́рь, и҆ прїе́мшꙋ  кади́льницꙋ и҆ ѳѷмїа́мъ, и҆схо́дитъ въ притво́ръ,  пред̾идꙋ́щꙋ є҆мꙋ̀ параекклисїа́рхꙋ со свѣ́щникомъ,  послѣ́дꙋемъ же по ни́хъ и҆ мы̀. И҆ є҆гда̀ прїитѝ є҆мꙋ̀  въ притво́ръ, предꙋгото́вленѣ же бы́вшей кꙋтїѝ, дїа́конъ  глаго́летъ: Бл҃гословѝ влⷣко. Сщ҃е́нникъ же, Бл҃гослове́нъ  бг҃ъ на́шъ: кадѧ̀ над̾ кꙋтїе́ю крестоѡбра́знѡ. Мы́ же  глаго́лемъ ѱало́мъ ч҃: Живы́й въ по́мощи: [Во и҆́но же  вре́мѧ кромѣ̀ вече́рни, и҆лѝ оу҆́трени, быва́етъ нача́ло  по ѻ҆бы́чаю, глаго́лемъ: Трист҃о́е, и҆ по Ѻ҆́ч҃е на́шъ:  І҆ере́й возгла́съ: Ꙗ҆́кѡ твоѐ є҆́сть црⷭ҇тво: Та́же,  Гдⷭ҇и поми́лꙋй, в҃і: Сла́ва, и҆ ны́нѣ: Прїиди́те  поклони́мсѧ, три́жды: и҆ ѱало́мъ ч҃.] И҆ по концѣ̀  є҆гѡ̀: Сла́ва, и҆ ны́нѣ, А҆ллилꙋ́їа три́жды. и҆ быва́етъ  є҆ктенїа̀ поко́йна: Ми́ромъ гдⷭ҇ꙋ помо́лимсѧ. І҆ере́й  возгла́съ: Ꙗ҆́кѡ ты̀ є҆сѝ воскрⷭ҇нїе, и҆ живо́тъ: Та́же,  А҆ллилꙋ́їа, три́жды, на гла́съ и҃. Глаго́лемъ же стїхѝ  сїѧ̑, а҃-й: Бл҃же́ни ꙗ҆̀же и҆збра́лъ, и҆ прїѧ́лъ є҆сѝ  гдⷭ҇и. в҃, Па́мѧть и҆́хъ въ ро́дъ и҆ ро́дъ. г҃, дꙋ́шы и҆́хъ  во бл҃ги́хъ водворѧ́тсѧ. Та́же тропа́рь, гла́съ и҃:  Глꙋбино́ю мꙋ́дрости человѣколю́бнѡ: два́жды. Сла́ва, и҆  ны́нѣ, бг҃оро́диченъ: Тебѐ и҆ стѣ́нꙋ и҆ приста́нище  и҆́мамы: Посе́мъ каѳі́сма, Бл҃же́ни непоро́чнїи, пое́мъ на  гла́съ в҃. Припѣ́въ: Помѧнѝ гдⷭ҇и дꙋ́шы ра̑бъ твои́хъ.  Дрꙋгі́й же ли́къ вторы́й сті́хъ. И҆ по рѧ́дꙋ про́чыѧ стїхѝ,  ѻ҆́ба ли̑ка. Раздѣлѧ́емъ же на двѣ̀ статїѝ. По пе́рвой  же статїѝ не глаго́лемъ, Сла́ва, и҆ ны́нѣ: но а҆́бїе се́й  сті́хъ: Ꙗ҆́кѡ а҆́ще бы не зако́нъ тво́й поꙋче́нїе моѐ  бы́лъ: три́жды. Та́же і҆ере́й и҆лѝ дїа́конъ глаго́летъ  є҆ктенїю̀: Па́ки и҆ па́ки ми́ромъ гдⷭ҇ꙋ помо́лимсѧ. Ли́къ,  Гдⷭ҇и поми́лꙋй. И҆ прѡ́чаѧ. І҆ере́й же мл҃твꙋ вта́й  глаго́летъ: Бж҃е дꙋхѡ́въ, и҆ всѧ́кїѧ пло́ти: Ли́къ: Гдⷭ҇и  поми́лꙋй, м҃, тихогла́снѡ. Та́же начина́етъ вторы́й ли́къ:  Тво́й є҆́смь а҆́зъ: Припѣ́въ, Оу҆поко́й гдⷭ҇и дꙋ́шы ра̑бъ  твои́хъ: И҆ по рѧ́дꙋ ѻ҆́ба ли̑ка: И҆ про́чыѧ стїхѝ. На  концѣ́ же глаго́лемъ сті́хъ: Жива̀ бꙋ́детъ дꙋша̀ моѧ̀: до  конца̀, три́жды. Та́же тропарѝ за оу҆поко́й, пое́мъ на  гла́съ є҃. Припѣ́въ: Бл҃гослове́нъ є҆сѝ гдⷭ҇и: Ст҃ы́хъ  ли́къ ѡ҆брѣ́те и҆сто́чникъ жи́зни, и҆ две́рь ра́йскꙋю: и҆  прѡ́чаѧ. Посе́мъ А҆ллилꙋ́їа, три́жды. Та́же, є҆ктенїа̀.  [зрѝ] И҆ помина́етъ сщ҃е́нникъ оу҆со́пшихъ по рѧ́дꙋ. А҆́ще  ли же не пое́мъ непоро́чныхъ: по А҆ллилꙋ́їи, глаго́лемъ  тропа́рь: Глꙋбино́ю мꙋ́дрости: и҆ бг҃оро́диченъ є҆гѡ̀. И҆  а҆́бїе, Бл҃гослове́нъ є҆сѝ гдⷭ҇и: Посе́мъ тропа́рь,  Ст҃ы́хъ ли́къ ѡ҆брѣ́те: И҆ прѡ́чаѧ. Та́же помина́етъ  сщ҃е́нникъ оу҆со́пшихъ, ꙗ҆́коже пре́жде оу҆каза́сѧ: И҆  глаго́лемъ сѣда́ленъ покои́нъ, гла́съ є҃: Поко́й сп҃се  на́шъ съ првⷣными рабы̑ твоѧ̑: Сла́ва и҆ ны́нѣ,  бг҃оро́диченъ: Ѿ дв҃ы возсїѧ́вый мі́рꙋ хрⷭ҇тѐ бж҃е:  Та́же, ѱало́мъ н҃. Канѡ́нъ ѻ҆ктѡ́иха оу҆со́пшихъ, по  гла́сꙋ, на д҃. По г҃ пѣ́сни і҆рмо́съ и҆ є҆ктенїа̀: И҆  помина́етъ пре́жде оу҆со́пшихъ по рѧ́дꙋ, ꙗ҆́коже  предрече́сѧ, посредѝ непоро́чныхъ. Возгла́съ, Ꙗ҆́кѡ ты̀  є҆сѝ воскрⷭ҇нїе и҆ живо́тъ: Та́же сѣда́ленъ, гла́съ ѕ҃:  Вои́стиннꙋ сꙋета̀ всѧ́чєскаѧ: Сла́ва и҆ ны́нѣ,  бг҃оро́диченъ: Всест҃а́ѧ бцⷣе: По ѕ҃ пѣ́сни і҆рмо́съ, и҆  є҆ктенїа̀. И҆ помина́ютсѧ оу҆со́пшїи, ꙗ҆́коже пре́жде  оу҆каза́сѧ. Возгла́съ: Ꙗ҆́кѡ ты̀ є҆сѝ воскрⷭ҇нїе и҆  живо́тъ: Та́же конда́къ, гла́съ и҃: Со ст҃ы́ми оу҆поко́й:  и҆ і҆́косъ, Са́мъ є҆ди́нъ є҆сѝ безсме́ртный: По ѳ҃  пѣ́сни глаго́летъ і҆ере́й: Бцⷣꙋ и҆ мт҃рь свѣ́та: Лю́дїе,  Дꙋ́си и҆ дꙋ́шы првⷣныхъ восхва́лѧтъ тѧ̀ гдⷭ҇и: И҆ пое́мъ  і҆рмо́съ ѳ҃-ѧ пѣ́сни. Та́же, трист҃о́е: и҆ по Ѻ҆́ч҃е  на́шъ, глаго́лемъ тропарѝ сїѧ̑, гла́съ д҃: Со дꙋ́хи  првⷣныхъ сконча́вшихсѧ: и҆ прѡ́чаѧ. Та́же і҆ере́й и҆лѝ  дїа́конъ глаго́летъ є҆ктенїю̀: Поми́лꙋй на́съ бж҃е: и҆  прѡ́чаѧ. І҆ере́й, Бж҃е дꙋхѡ́въ: И҆ помина́етъ ꙗ҆̀же ѿ  вѣ́ка оу҆ме́ршыѧ ѻ҆тцы̀ и҆ бра́тїю на́шꙋ, здѣ̀ лежа́щыѧ,  и҆ повсю́дꙋ правосла̑вныѧ хрⷭ҇тїа́ны. Та́же возгла́съ:  Ꙗ҆́кѡ ты̀ є҆сѝ воскрⷭ҇нїе и҆ живо́тъ: Глаго́летъ і҆ере́й,  и҆лѝ дїа́конъ: Премꙋ́дрость. Мы́ же, Чⷭ҇тнѣ́йшꙋю  херꙋві̑мъ: І҆ере́й: Сла́ва тебѣ̀ хрⷭ҇тѐ бж҃е: Мы́ же,  Сла́ва, и҆ ны́нѣ: Гдⷭ҇и поми́лꙋй, три́жды. Бл҃гословѝ.  І҆ере́й, ѿпꙋ́стъ: Воскр҃сы́й и҆з̾ ме́ртвыхъ хрⷭ҇то́съ  и҆́стинный бг҃ъ на́шъ: и҆ прѡ́чаѧ. И҆ по ѿпꙋ́стѣ  глаша́етъ дїа́конъ си́це: Во бл҃же́нномъ оу҆спе́нїи  вѣ́чный поко́й пода́ждь гдⷭ҇и, оу҆́спшымъ рабѡ́мъ твои̑мъ,  и҆́мⷬ҇къ: и҆ сотворѝ и҆̀мъ вѣ́чнꙋю па́мѧть. Пѣвцы́ же  пою́тъ: Вѣ́чнаѧ па́мѧть, три́жды. А҆ и҆дѣ́же нѣ́сть  дїа́кона, пою́тъ пѣвцы̀: Рабѡ́мъ бж҃їимъ и҆́мⷬ҇къ,  оу҆́спшымъ вѣ́чнаѧ па́мѧть. 


[глⷡ҇а є҃і] Ѡ҆ ст҃ѣ́мъ и҆мꙋ́щемъ полѷеле́й, 
а҆́ще слꙋчи́тсѧ въ сꙋббѡ́тꙋ. 
Въ пѧто́къ ве́чера, пое́мъ Бл҃же́нъ мꙋ́жъ, а҃-й а҆нтїфѡ́нъ.  На Гдⷭ҇и воззва́хъ, стїхи̑ры ст҃а́гѡ, на ѕ҃: Сла́ва,  самогла́сенъ ст҃а́гѡ, И҆ ны́нѣ, бг҃оро́диченъ а҃-й  настоѧ́щагѡ гла́са. 
[зрѝ] А҆́ще ли и҆́мать ст҃ы́й вели́кїй бдѣ́нїе, и҆  восхо́щетъ настоѧ́тель 
Пое́мъ на ма́лѣй вече́рни стїхи̑ры ст҃а́гѡ на д҃,  подо́бны: Сла́ва, самогла́сенъ ст҃а́гѡ: И҆ ны́нѣ,  бг҃оро́диченъ ѻ҆бы́чный, по гла́сꙋ ст҃а́гѡ. На стїхо́внѣ  стїхи̑ры ст҃а́гѡ: Сла́ва, ст҃а́гѡ, а҆́ще и҆́мать: а҆́ще ли  нѝ, Сла́ва, и҆ ны́нѣ, бг҃оро́диченъ. По трист҃о́мъ  тропа́рь ст҃а́гѡ: Сла́ва, и҆ ны́нѣ, бг҃оро́диченъ, по  гла́сꙋ. Є҆ктенїа̀ ма́лаѧ, ꙗ҆́коже предписа́сѧ въ  воскре́сной вече́рни: и҆ ѿпꙋ́стъ. 
На вели́цѣй вече́рни, по предначина́тельномъ ѱалмѣ̀,  пое́мъ Бл҃же́нъ мꙋ́жъ, а҃ а҆нтїфѡ́нъ. На Гдⷭ҇и воззва́хъ,  стїхи̑ры ст҃а́гѡ, на и҃: Сла́ва, ст҃а́гѡ: И҆ ны́нѣ,  бг҃оро́диченъ а҃-й, настоѧ́щагѡ гла́са. А҆́ще  предпра́зднство: и҆лѝ попра́зднство, на Гдⷭ҇и воззва́хъ,  стїхи̑ры пра́здника, г҃: и҆ ст҃а́гѡ, є҃. Сла́ва, ст҃а́гѡ:  И҆ ны́нѣ, бг҃оро́диченъ настоѧ́щагѡ гла́са. Вхо́дъ.  Прокі́менъ днѐ: И҆ чтє́нїѧ ст҃а́гѡ, г҃. На лїті́и стїхи́ра  хра́ма, и҆ ст҃а́гѡ: Сла́ва, ст҃а́гѡ: И҆ ны́нѣ  бг҃оро́диченъ, по гла́сꙋ ст҃а́гѡ, и҆лѝ пра́здника. На  стїхо́внѣ стїхи̑ры ст҃а́гѡ: Сла́ва, ст҃а́гѡ: И҆ ны́нѣ,  бг҃оро́диченъ, во гла́съ ст҃а́гѡ, и҆лѝ пра́здника. На  бл҃гослове́нїи хлѣ́бѡвъ тропа́рь ст҃а́гѡ, два́жды: и҆ Бцⷣе  дв҃о, є҆ди́ножды. Бꙋ́ди и҆́мѧ гдⷭ҇не: три́жды, съ  пѣ́нїемъ, ѱало́мъ, л҃г: Бл҃гословлю̀ гдⷭ҇а на всѧ́кое  вре́мѧ: до Не лиша́тсѧ всѧ́кагѡ бла́га. И҆ чте́мъ ѿ житїѧ̀  ст҃а́гѡ. 
На оу҆́трени, на Бг҃ъ гдⷭ҇ь, тропа́рь ст҃а́гѡ, два́жды:  Сла́ва, и҆ ны́нѣ, бг҃оро́диченъ а҃-й, настоѧ́щагѡ гла́са.  А҆́ще ли предпра́зднство, и҆лѝ попра́зднство: Тропа́рь  пра́здника, два́жды: Сла́ва, ст҃а́гѡ: И҆ ны́нѣ, пра́здника.  Та́же, каѳі́сма ѕ҃і: є҆ктенїа̀, и҆ сѣда́ленъ ст҃а́гѡ,  два́жды: Сла́ва, и҆ ны́нѣ, бг҃оро́диченъ. И҆ чте́нїе. И҆  посе́мъ каѳі́сма з҃і, непоро́чны. На не́йже і҆ере́й не  кади́тъ, но на полѷеле́и кади́тъ. Та́же сѣда́ленъ ст҃а́гѡ,  два́жды: Сла́ва, и҆ ны́нѣ, бг҃оро́диченъ. И҆ чте́нїе.  Посе́мъ полѷеле́й ст҃а́гѡ: и҆ сѣда́ленъ, два́жды: Сла́ва,  и҆ ны́нѣ, бг҃оро́диченъ. И҆ чте́нїе. Степє́нна д҃-гѡ  гла́са, а҆нтїфѡ́нъ а҃. Прокі́менъ ст҃а́гѡ: и҆ Всѧ́кое  дыха́нїе: є҆ѵⷢ҇лїе, и҆ ѱало́мъ н҃. По н҃-мъ ѱалмѣ̀,  стїхи́ра ст҃а́гѡ. Та́же, Сп҃сѝ бж҃е лю́ди твоѧ̑: Посе́мъ  і҆ере́й, Млⷭ҇тїю и҆ щедро́тами: Ли́къ, А҆ми́нь. И҆ пое́мъ  канѡ́нъ бцⷣы, со і҆рмосо́мъ на ѕ҃: і҆рмо́съ по два́жды:  тропарѝ на д҃. А҆́ще ли хра́мъ хрⷭ҇то́въ, и҆лѝ бцⷣы,  и҆лѝ а҆́ще предпра́зднство, и҆лѝ попра́зднство, пое́мъ  подо́бнѣ канѡ́нъ со і҆рмосо́мъ на ѕ҃: И҆ ст҃а́гѡ на и҃:  Катава́сїа, по оу҆ста́вꙋ. По г҃ пѣ́сни конда́къ  предпра́зднства, и҆лѝ пра́здника. Та́же сѣда́ленъ ст҃а́гѡ,  два́жды: Сла́ва, и҆ ны́нѣ, бг҃оро́диченъ, и҆лѝ пра́здника.  По ѕ҃-й пѣ́сни конда́къ ст҃а́гѡ, и҆ і҆́косъ: И҆ чте́мъ  про́логъ. По ѳ҃-й пѣ́сни свѣти́ленъ ст҃а́гѡ, два́жды:  Сла́ва, и҆ ны́нѣ, бг҃оро́диченъ, и҆лѝ пра́здника. На  хвали́техъ стїхи̑ры ст҃а́гѡ, на д҃: А҆́ще ли въ  попра́зднство: На хвали́техъ ѕ҃: пра́здника трѝ, ꙗ҆̀же  сꙋ́ть на стїхо́внѣ тогѡ̀ днѐ, и҆ ст҃а́гѡ г҃: Сла́ва,  ст҃а́гѡ самогла́сенъ: И҆ ны́нѣ, бг҃оро́диченъ, по гла́сꙋ  ст҃а́гѡ, и҆лѝ пра́здника. И҆ славосло́вїе вели́кое. Та́же  тропа́рь ст҃а́гѡ: Сла́ва, и҆ ны́нѣ, бг҃оро́диченъ  воскрⷭ҇нъ, гла́са настоѧ́щагѡ, и҆лѝ пра́здника.  Є҆ктєнїѝ, и҆ ѿпꙋ́стъ, и҆ ча́съ а҃-й. На а҃-мъ часѣ̀,  тропа́рь ст҃а́гѡ. А҆́ще ли предпра́зднство, и҆лѝ  попра́зднство, тропа́рь пра́здника: Сла́ва, ст҃а́гѡ: И҆  ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ  ст҃а́гѡ. А҆́ще ли предпра́зднство, и҆лѝ попра́зднство,  конда́къ пра́здника и҆ ст҃а́гѡ, глаго́лемъ премѣнѧ́юще: И҆  соверше́нный ѿпꙋ́стъ. 
На лїтꙋргі́и бл҃жє́на ст҃а́гѡ, пѣ́снь г҃-ѧ, и҆ ѕ҃-ѧ.  А҆́ще ли попра́зднство, пѣ́снь пра́здника, рѧдова́ѧ, и҆  ст҃а́гѡ пѣ́снь ѕ҃. По вхо́дѣ тропа́рь хра́ма хрⷭ҇то́ва и҆  бцⷣы: Та́же, ст҃а́гѡ настоѧ́щагѡ, Сла́ва, конда́къ є҆гѡ̀:  И҆ ны́нѣ, хра́ма бцⷣы. А҆ и҆дѣ́же нѣ́сть хра́ма бцⷣы,  И҆ ны́нѣ, Предста́тельство хрⷭ҇тїа́нъ: А҆ въ  предпра́зднства, и҆лѝ попра́зднства ко́егѡ пра́здника: И҆  ны́нѣ, конда́къ глаго́лемъ предпра́зднства, и҆лѝ  пра́здника. А҆́ще ли предпра́зднства, и҆лѝ попра́зднства  гдⷭ҇скагѡ пра́здника, а҆ хра́мъ хрⷭ҇то́въ, и҆ тропарѧ̀ и҆  кондака̀ хра́ма не глаго́лемъ, но предпра́зднства и҆лѝ  пра́здника тропа́рь и҆ конда́къ: Бцⷣы же хра́ма въ  предпра́зднства и҆ попра́зднства гдⷭ҇скихъ пра́здникѡвъ, не  глаго́летсѧ. Прокі́менъ ст҃а́гѡ: а҆пⷭ҇лъ, а҆ллилꙋ́їа,  є҆ѵⷢ҇лїе, и҆ прича́стенъ ст҃а́гѡ, є҆мꙋ́же бдѣ́нїе. А҆́ще  же полѷеле́й, присовокꙋплѧ́емъ и҆ днѐ, прокі́менъ,  а҆пⷭ҇лъ, є҆ѵⷢ҇лїе, и҆ прича́стенъ. 


[глⷡ҇а ѕ҃і] Ѡ҆ свѣти́льнахъ на оу҆́трени. 
По ѳ҃-й пѣ́сни, по́слѣ досто́йна, ка́кѡ глаго́лютсѧ въ  седми́цѣ, кромѣ̀ недѣ́ли. 
Свѣти́ленъ ѻ҆ктѡ́иха, Сла́ва, и҆ ны́нѣ, бг҃оро́диченъ  є҆гѡ̀. А҆́ще ли бꙋ́детъ въ мине́и свѣти́ленъ ст҃а́гѡ, рцы̀  є҆го̀ на Сла́вꙋ, по́слѣ дневна́гѡ свѣти́льна: И҆ ны́нѣ,  бг҃оро́диченъ є҆гѡ̀. А҆́ще ли бꙋ́детъ въ мине́и два̀  ст҃ы́хъ, и҆ свѣти́льна два̀: И҆ глаго́лемъ пе́рвый  ѻ҆ктѡ́иха, та́же ст҃а́гѡ: Сла́ва, дрꙋга́гѡ ст҃а́гѡ. И҆  ны́нѣ, бг҃оро́диченъ є҆гѡ̀. А҆́ще ли среда̀, и҆ пѧто́къ.  И҆ ны́нѣ, крⷭ҇тобг҃оро́диченъ ѻ҆ктѡ́иха. Въ сꙋббѡ́тꙋ же  а҆́ще и҆́мать рѧдовы́й ст҃ы́й, по ѳ҃-й пѣ́сни свѣти́ленъ  глаго́лемъ ст҃а́гѡ пре́жде мине́и: Та́же, Сла́ва,  ѻ҆ктѡ́иха: И҆ ны́нѣ, бг҃оро́диченъ є҆гѡ̀. Си́це  глаго́лютсѧ свѣти́льны, є҆гда̀ ѻ҆ктѡ́ихъ съ мине́ею  пое́тсѧ. 


[глⷡ҇а з҃і] Ѡ҆ стїхоло́гїахъ, 
ка́кѡ до́лжно є҆́сть глаго́лати во всѐ лѣ́то. Ѿ  недѣ́ли а҆нтїпа́схи, ꙗ҆́же є҆́сть ѳѡмина̀, и҆ до  ѿда́нїѧ воздви́женїѧ чⷭ҇тна́гѡ и҆ животворѧ́щагѡ крⷭ҇та̀  гдⷭ҇нѧ. начина́емъ стїхологиса́ти ѱалти́рь си́це: 
Въ сꙋббѡ́тꙋ свѣ́тлыѧ недѣ́ли ве́чера, глаго́лемъ а҃-ю  каѳі́смꙋ, Бл҃же́нъ мꙋ́жъ: Въ недѣ́лю на оу҆́трени,  каѳі́сма в҃-ѧ, г҃-ѧ: а҆ з҃і каѳі́смы въ сїю̀ недѣ́лю не  глаго́лемъ, зане́же пое́тсѧ полѷеле́й. Въ про́чыѧ же  воскрⷭ҇ныѧ дни̑, є҆гда̀ не пое́тсѧ полѷеле́й, на  оу҆́трени глаго́лемъ каѳі́смꙋ з҃і съ тропарѝ є҆ѧ̀.  [зрѝ] А҆́ще же прилꙋчи́тсѧ въ недѣ́лю пра́здникъ гдⷭ҇скїй,  и҆лѝ бцⷣы, и҆лѝ пра́зднꙋемагѡ ст҃а́гѡ, по двꙋ̀  каѳі́смахъ, полѷеле́й, и҆ по велича́нїи, не пѣ́вше Сла́ва,  и҆ ны́нѣ, и҆ а҆ллилꙋ́їа, пое́мъ тропарѝ, А҆́гг҃льскїй  собо́ръ: И҆ по є҆ктенїѝ, сѣда́льны пра́здника, и҆лѝ  ст҃а́гѡ. Въ недѣ́лю ве́чера, во ве́сь го́дъ никогда́же  глаго́летсѧ ѱалти́рь. А҆́ще же прилꙋчи́тсѧ празднество̀,  тогда̀ пое́мъ: Бл҃же́нъ мꙋ́жъ, пе́рвый а҆нтїфѡ́нъ. 
Въ понедѣ́льникъ на оу҆́трени, каѳі́сма д҃-ѧ, є҃-ѧ. На  вече́рни, каѳі́сма ѕ҃-ѧ. 
Во вто́рникъ на оу҆́трени, каѳі́сма з҃-ѧ, и҃-ѧ. На  вече́рни, каѳі́сма ѳ҃-ѧ. 
Въ сре́дꙋ на оу҆́трени, каѳі́сма і҃-ѧ, а҃і-ѧ. На  вече́рни, каѳі́сма в҃і. 
Въ четверто́къ на оу҆́трени, каѳі́сма г҃і, д҃і. На  вече́рни, каѳі́сма є҃і. 
Въ пѧто́къ на оу҆́трени, каѳі́сма ѳ҃і-ѧ, к҃-ѧ. На  вече́рни каѳі́сма и҃і. 
Въ сꙋббѡ́тꙋ на оу҆́трени, каѳі́сма ѕ҃і, з҃і. 
На полꙋ́нощницѣ же въ понедѣ́льникъ, во вто́рникъ, въ  сре́дꙋ, въ четверто́къ, въ пѧто́къ, во ве́сь го́дъ  глаго́лемъ каѳі́смꙋ з҃і: Бл҃же́ни непоро́чнїи: Въ сꙋббѡ́тꙋ  же на полꙋ́нощницѣ, всегда̀ глаго́лемъ каѳі́смꙋ ѳ҃-ю:  Тебѣ̀ подоба́етъ: 
По ѿда́нїи же воздви́женїѧ честна́гѡ крⷭ҇та̀, ѿ к҃в  днѐ мѣ́сѧца септе́мврїа, до к҃ днѐ мѣ́сѧца деке́мврїа,  начина́емъ ѱалти́рь глаго́лати си́це: 
Въ сꙋббѡ́тꙋ на вече́рни, каѳі́сма а҃-ѧ, Бл҃же́нъ мꙋ́жъ: 
Въ недѣ́лю на оу҆́трени, каѳі́сма в҃-ѧ, г҃-ѧ: Прилага́емъ  же и҆ полѷеле́й, си́рѣчь многомлⷭ҇тиво: ѱало́мъ рл҃д:  Хвали́те и҆́мѧ гдⷭ҇не: и҆ рл҃є: И҆сповѣ́дайтесѧ гдⷭ҇еви:  И҆ а҆́бїе тропарѝ, А҆́гг҃льскїй собо́ръ: И҆ ѵ҆пакоѝ  гла́са. А҆́ще ли бꙋ́детъ гдⷭ҇скїй пра́здникъ, и҆лѝ бцⷣы,  и҆лѝ нѣ́кїй ст҃ы́й пра́зднꙋемый въ недѣ́лю, тогда̀ по  ѱалмѣ́хъ, Хвали́те и҆́мѧ гдⷭ҇не: и҆ И҆сповѣ́дайтесѧ  гдⷭ҇еви: Пра́здника велича́нїе, и҆ ѱало́мъ и҆збра́нный,  и҆ тропарѝ, А҆́гг҃льскїй собо́ръ: и҆ сѣда́льны  пра́здника. 
Въ понедѣ́льникъ по воздви́женїи на оу҆́трени, каѳі́сма  д҃-ѧ, є҃-ѧ, ѕ҃-ѧ, а҆ на вече́рни во всю̀ седми́цꙋ  глаго́лемъ каѳі́смꙋ, и҃і. 
Во вто́рникъ на оу҆́трени, каѳі́сма з҃-ѧ, и҃-ѧ, ѳ҃-ѧ. 
Въ сре́дꙋ на оу҆́трени, каѳі́сма і҃-ѧ, а҃і, в҃і. 
Въ четверто́къ на оу҆́трени, каѳі́сма г҃і, д҃і, є҃і. 
Въ пѧто́къ на оу҆́трени каѳі́сма ѳ҃і, к҃-ѧ. 
Въ сꙋббѡ́тꙋ на оу҆́трени, каѳі́сма ѕ҃і, з҃і. 
Є҆гда́ же прилꙋчи́тсѧ въ тѣ̀ дни̑ празднество̀, въ ни́хже  глаго́летсѧ на оу҆́трени по г҃ каѳі̑смы, и҆ тогда̀  глаго́лемъ на оу҆́трени двѣ̀ каѳі̑смы, а҆ г҃-ю рѧдовꙋ́ю на  вече́рни. Ꙗ҆́кѡ во все́мъ ѻ҆́бщемъ оу҆ста́вѣ, ѿ к҃в-гѡ  днѐ септе́мврїа мѣ́сѧца, повелѣва́етъ начина́ти на  оу҆́трени трѝ каѳі̑смы: здѣ́ же ѿ недѣ́ли, ꙗ҆́же по  воздви́женїи, є҆́же и҆ мни́тъ ми сѧ и҆ поприлѣ́жнѣйшее,  ꙗ҆́кѡ да ѿ недѣ́ли нача́ло взе́млетъ ѱалти́рь. А҆́ще  ли оу҆́бѡ пре́жде к҃-гѡ, и҆лѝ по к҃-мъ днѝ бꙋ́детъ  недѣ́лѧ, всѧ́кѡ и҆ всегда̀ ѿ понедѣ́льника начина́емъ г҃  каѳі̑смы. 
Ѿ к҃-гѡ же днѐ деке́мврїа мѣ́сѧца, до д҃і і҆аннꙋа́рїа  мѣ́сѧца, до́ндеже ѿда́стсѧ пра́здникъ ст҃а́гѡ  бг҃оѧвле́нїѧ: 
Стїхологисꙋ́емъ па́ки ѱалти́рь, ꙗ҆́коже и҆ въ недѣ́лю  а҆нтїпа́схи, є҆́же є҆́сть ѳѡмина̀, по двѣ̀ каѳі̑смы на  оу҆́трени: а҆ на вече́рни, г҃-ю рѧдовꙋ́ю. 
Ѿ пѧ́тагѡ же на́десѧть днѐ і҆аннꙋа́рїа мѣ́сѧца, до  сꙋббѡ́ты, є҆́же є҆́сть пред̾ недѣ́лею ѡ҆ блꙋ́днѣмъ  сы́нѣ, 
Стїхологисꙋ́емъ па́ки на оу҆́трени, по г҃ каѳі́смы, а҆ на  вече́рни и҃і каѳі́смꙋ: Ко гдⷭ҇ꙋ внегда̀ скорбѣ́ти мѝ: Въ  двѣ́ же недѣ́ли въ мѧсопꙋ́стнꙋю и҆ сы́рнꙋю,  стїхологисꙋ́емъ на оу҆́трени по в҃ каѳі́смы, а҆ на вече́рни  г҃-ю рѧдовꙋ́ю, ма́лагѡ ра́ди поко́ѧ бра́тїи. Въ недѣ́лю же  блꙋ́днагѡ, и҆ въ мѧсопꙋ́стнꙋю, и҆ въ сы́рнꙋю, на оу҆́трени  но ѱалмѣ́хъ: Хвали́те и҆́мѧ гдⷭ҇не: и҆ И҆сповѣ́дайтесѧ  гдⷭ҇ви: Припѣва́емъ и҆ тре́тїй ѱало́мъ, рл҃ѕ: На рѣка́хъ  вавѷлѡ́нскихъ: со а҆ллилꙋ́їею кра́сною. Та́же тропарѝ,  А҆́гг҃льскїй собо́ръ: И҆ ѵ҆пакоѝ гла́са. 
Подоба́етъ вѣ́дати: Ꙗ҆́кѡ ѿ сеѧ̀ сы́рныѧ недѣ́ли,  да́же до воздви́женїѧ честна́гѡ крⷭ҇та̀, оу҆пражднѧ́етсѧ  полѷеле́й, пое́тсѧ же то́кмѡ во бдѣ́нїихъ влⷣчнихъ  пра́здникѡвъ. По ѿда́нїи же воздви́женїѧ честна́гѡ крⷭ҇та̀  гдⷭ҇нѧ, и҆ до недѣ́ли сыропꙋ́стныѧ, кромѣ̀  предпра́зднства, и҆ попра́зднства ржⷭ҇тва̀ хрⷭ҇то́ва, и҆  бг҃оѧвле́нїѧ, въ собо́рнѣй вели́цѣй цр҃кви, и҆ въ  про́чихъ собо́рныхъ цр҃квахъ, въ воскрє́сныѧ дни̑ на  оу҆́трени, пое́тсѧ полѷеле́й, ꙗ҆́коже и҆ въ вели́кихъ  пречестны́хъ ѻ҆би́телехъ. 
[зрѝ] Оу҆ста́въ ѡ҆ ѱалти́рѣ, ка́кѡ до́лжно є҆́сть  глаго́лати во ст҃ы́й вели́кїй по́стъ. Въ седми́цꙋ а҃-ю, в҃-  ю, г҃-ю, д҃-ю и҆ ѕ҃-ю. 
Въ сꙋббѡ́тꙋ сыропꙋ́стнꙋю, на вече́рни каѳі́сма а҃-ѧ,  Бл҃же́нъ мꙋ́жъ: Въ недѣ́лю на оу҆́трени каѳі́сма в҃-ѧ, г҃-  ѧ: въ про́чыѧ же недѣ̑ли глаго́лемъ каѳі́смꙋ з҃і. 
Въ понедѣ́льникъ на оу҆́трени, каѳі́сма д҃-ѧ, є҃-ѧ, ѕ҃- ѧ. На пе́рвомъ часѣ̀ каѳі́смы нѣ́тъ. На часѣ́хъ каѳі́сма  з҃-ѧ, и҃-ѧ, ѳ҃-ѧ. На вече́рни по всѧ̑ дни̑ въ си́хъ пѧтѝ  дне́хъ глаго́летсѧ каѳі́сма и҃і: Ко гдⷭ҇ꙋ внегда̀  скорбѣ́ти мѝ: 
Во вто́рникъ на оу҆́трени, каѳі́сма і҃-ѧ, а҃і, в҃і: На  а҃-мъ часѣ̀ каѳі́сма г҃і. На часѣ́хъ каѳі́сма д҃і,  є҃і, ѕ҃і. 
Въ сре́дꙋ на оу҆́трени, каѳі́сма ѳ҃і-ѧ, к҃-ѧ, а҃-ѧ. На  а҃-мъ часѣ̀ каѳі́сма в҃-ѧ. На часѣ́хъ каѳі́сма г҃-ѧ, д҃-ѧ,  є҃-ѧ. 
Въ четверто́къ на оу҆́трени, каѳі́сма ѕ҃-ѧ, з҃-ѧ, и҃-ѧ. На  а҃-мъ часѣ̀ каѳі́сма ѳ҃-ѧ. На часѣ́хъ каѳі́сма і҃-ѧ,  а҃і-ѧ, в҃і-ѧ. 
Въ пѧто́къ на оу҆́трени, каѳі́сма г҃і, д҃і, є҃і. На  а҃-мъ часѣ̀ каѳі́смы нѣ́сть. На часѣ́хъ каѳі́сма ѳ҃і-ѧ,  к҃-ѧ. На ѳ҃-мъ часѣ̀ каѳі́смы нѣ́сть. 
Въ сꙋббѡ́тꙋ на оу҆́трени, каѳі́сма ѕ҃і, з҃і. И҆ та́кѡ  и҆спо́лнитсѧ оу҆ста́въ ѱалти́ри. 
[зрѝ] Оу҆ка́зъ ѡ҆ каѳі́смахъ пѧ́тыѧ недѣ́ли ст҃а́гѡ  вели́кагѡ поста̀, ка́кѡ глаго́лати. 
Въ сꙋббѡ́тꙋ на вече́рни, каѳі́сма а҃-ѧ. 
Въ недѣ́лю на оу҆́трени, каѳі́сма в҃-ѧ, г҃-ѧ, з҃і-ѧ: а҆  на вече́рни каѳі́смы нѣ́сть. 
Въ понедѣ́льникъ на оу҆́трени, каѳі́сма д҃-ѧ, є҃-ѧ, ѕ҃- ѧ. На а҃-мъ часѣ̀ каѳі́смы нѣ́сть. На часѣ́хъ каѳі́сма  з҃-ѧ, и҃-ѧ, ѳ҃-ѧ. На вече́рни каѳі́сма, і҃-ѧ. 
Во вто́рникъ на оу҆́трени каѳі́сма, а҃і, в҃і, г҃і. На  а҃-мъ часѣ̀ каѳі́сма д҃і. На часѣ́хъ каѳі́сма є҃і,  ѕ҃і, и҃і. На вече́рни каѳі́сма ѳ҃і. 
Въ сре́дꙋ на оу҆́трени, каѳі́сма к҃-ѧ, а҃-ѧ, в҃-ѧ. На а҃- мъ часѣ̀, каѳі́сма г҃-ѧ. На часѣ́хъ каѳі́сма д҃-ѧ, є҃- ѧ,  ѕ҃-ѧ. На вече́рни каѳі́сма з҃-ѧ. 
Въ четверто́къ на оу҆́трени каѳі́сма, и҃-ѧ. На а҃-мъ  часѣ̀ каѳі́смы нѣ́сть. На часѣ́хъ каѳі́сма ѳ҃-ѧ, і҃-ѧ,  а҃і-ѧ. На вече́рни каѳі́сма в҃і. 
Въ пѧто́къ на оу҆́трени каѳі́сма, г҃і, д҃і, є҃і. На  а҃-мъ часѣ̀ каѳі́смы нѣ́сть. На часѣ́хъ каѳі́сма ѳ҃і,  к҃. На ѳ҃-мъ часѣ̀ каѳі́смы нѣ́сть. На вече́рни каѳі́сма  и҃і. 
[зрѝ] Є҆гда́ же слꙋчи́тсѧ пра́здникъ бл҃говѣ́щенїѧ  прест҃ы́ѧ бцⷣы въ четверто́къ сеѧ̀ є҃ недѣ́ли, и҆ тогда̀  вели́кїй канѡ́нъ прелага́етсѧ на вто́рникъ. ѱалти́рь же  глаго́летсѧ си́це: 
Въ понедѣ́льникъ на оу҆́трени, каѳі́сма д҃-ѧ, є҃-ѧ, ѕ҃- ѧ. На а҃-мъ часѣ̀, каѳі́сма з҃-ѧ. На часѣ́хъ каѳі́сма и҃- ѧ, ѳ҃-ѧ, і҃-ѧ. На вече́рни, каѳі́сма а҃і. 
Во вто́рникъ на оу҆́трени, каѳі́сма в҃і-ѧ. На часѣ́хъ  каѳі́сма г҃і, д҃і, є҃і-ѧ. На вече́рни каѳі́сма ѕ҃і. 
Въ сре́дꙋ на оу҆́трени, каѳі́сма ѳ҃і-ѧ, к҃-ѧ, а҃-ѧ. На  а҃-мъ часѣ̀ каѳі́сма в҃-ѧ. На часѣ́хъ каѳі́сма г҃-ѧ, д҃-ѧ,  є҃-ѧ. 
Въ четверто́къ на оу҆́трени, каѳі́сма ѕ҃-ѧ, з҃-ѧ, и҃-ѧ. На  а҃-мъ часѣ̀ каѳі́сма ѳ҃-ѧ. На часѣ́хъ каѳі́сма і҃-ѧ,  а҃і-ѧ, в҃і-ѧ. 
Въ пѧто́къ на оу҆́трени, каѳі́сма г҃і, д҃і, є҃і-ѧ. На  часѣ́хъ каѳі́сма ѳ҃і, к҃-ѧ. На вече́рни каѳі́сма и҃і- ѧ. 
Въ сꙋббѡ́тꙋ на оу҆́трени, каѳі́сма ѕ҃і, з҃і-ѧ. И҆ та́кѡ  и҆спо́лнитсѧ оу҆ста́въ ѱалти́ри. 
[зрѝ] Подоба́етъ вѣ́дати, ка́кѡ глаго́лати ѱалти́рь во  ст҃ꙋ́ю вели́кꙋю седми́цꙋ страстны́ѧ недѣ́ли. И҆звѣ́стно  же да бꙋ́детъ, ꙗ҆́кѡ во ст҃ꙋ́ю вели́кꙋю седми́цꙋ сїю̀  є҆ди́ною соверша́емъ ѱалти́рь въ цр҃кви.  Стїхологисꙋ́етсѧ же си́це: 
Въ сꙋббѡ́тꙋ ла́заревꙋ на вече́рни, каѳі́сма а҃-ѧ. 
Въ недѣ́лю цвѣтнꙋ́ю на оу҆́трени, каѳі́сма в҃-ѧ, г҃- ѧ. 
Въ понедѣ́льникъ на оу҆́трени, каѳі́сма д҃-ѧ, є҃-ѧ, ѕ҃- ѧ. На а҃-мъ часѣ̀ каѳі́смы нѣ́сть. На часѣ́хъ каѳі́сма  з҃-ѧ, и҃-ѧ. На ѳ҃-мъ часѣ̀ каѳі́смы нѣ́сть. На вече́рни  каѳі́сма и҃і-ѧ. 
Во вто́рникъ на оу҆́трени, каѳі́сма ѳ҃-ѧ, і҃-ѧ, а҃і- ѧ.  На а҃-мъ часѣ̀ каѳі́смы нѣ́сть. На часѣ́хъ каѳі́сма  в҃і, г҃і-ѧ. На ѳ҃-мъ часѣ̀ каѳі́смы нѣ́сть. На вече́рни  каѳі́сма и҃і. 
Въ сре́дꙋ вели́кꙋю на оу҆́трени, каѳі́сма д҃і, є҃і,  ѕ҃і. На а҃-мъ часѣ̀ каѳі́смы нѣ́сть. На часѣ́хъ,  каѳі́сма ѳ҃і, к҃-ѧ. Въ тꙋ́же сре́дꙋ на вече́рни, каѳі́сма  и҃і-ѧ, без̾ покло́нѡвъ. И҆ та́кѡ ѿла́гаетсѧ ѱалти́рь  до сꙋббѡ́ты ѳѡмины̀. То́кмѡ пое́мъ въ сꙋббѡ́тꙋ вели́кꙋю на  оу҆́трени каѳі́смꙋ з҃і-ю, съ припѣ́вы на трѝ статїѝ,  пи́сано въ трїѡ́ди. 


[глⷡ҇а и҃і] Ѡ҆ є҆́же когда̀ стїхосло́вѧтсѧ пѣ̑сни:  
Пое́мъ гдⷭ҇ви: и҆ Гдⷭ҇ви пое́мъ: 
Пое́мъ гдⷭ҇ви: стїхосло́вимъ во всѧ̑ недѣ̑ли, и҆ во  влⷣчни и҆ бг҃оро́дичны пра́здники, и҆ въ предпра̑зднства и҆  попра̑зднства и҆́хъ, и҆ въ пра́здникъ ст҃а́гѡ и҆мꙋ́щагѡ  полѷеле́й, и҆лѝ славосло́вїе вели́кое, и҆ во всю̀  пѧтьдесѧ́тницꙋ. Гдⷭ҇ви же пое́мъ, стїхосло́вимъ а҆́ще  нѣ́сть недѣ́лѧ, нижѐ влⷣчнїй, ни бг҃оро́дичный  пра́здникъ, ни предпра́зднство и҆лѝ попра́зднство и҆́хъ,  и҆лѝ пра́зднꙋемагѡ ст҃а́гѡ и҆мꙋ́щагѡ славосло́вїе вели́кое. 


[глⷡ҇а ѳ҃і] Ѡ҆ катава́сїи: 
Пое́мой въ гдⷭ҇скїѧ влⷣчни и҆ бг҃оро́дичны пра́здники, и҆  въ воскрⷭ҇ныѧ дни̑, и҆ наро́читыхъ ст҃ы́хъ всегѡ̀ лѣ́та:  начина́ющейсѧ ѿ мѣ́сѧца септе́мврїа съ а҃-гѡ числа̀, до  тогѡ́же числа̀. Мѣ́сѧца септе́мврїа съ а҃-гѡ, тогѡ́же  мѣ́сѧца до к҃а-гѡ числа̀, до ѿда́нїѧ пра́здника  воздви́женїѧ честна́гѡ крⷭ҇та̀. Катава́сїа: Крⷭ҇тъ  начерта́въ мѡѷсе́й: Ѿ к҃в-гѡ септе́мврїа до к҃-гѡ  ное́мврїа: Ѿве́рзꙋ оу҆ста̀ моѧ̑: Ѿ к҃а-гѡ ное́мврїа, до  л҃а-гѡ деке́мврїа, до ѿда́нїѧ ржⷭ҇тва̀ хрⷭ҇то́ва:  Хрⷭ҇то́съ ражда́етсѧ: Ѿ а҃-гѡ і҆аннꙋа́рїа, до д҃і тогѡ́же  мѣ́сѧца, до ѿда́нїѧ бг҃оѧвле́нїѧ: Глꙋбины̀ ѿкры́лъ  є҆́сть дно̀: Ѿ є҃і тогѡ́же мѣ́сѧца, до ѿда́нїѧ  срѣ́тенїѧ гдⷭ҇нѧ: Сꙋ́шꙋ глꙋбороди́тельнꙋю зе́млю: Ѿ  ѿда́нїѧ срѣ́тенїѧ гдⷭ҇нѧ: кромѣ̀ четыредесѧ́тницы  недѣ́ль и҆ пѧтьдесѧ́тницы, а҆́ѵгꙋста до а҃-гѡ: Ѿве́рзꙋ  оу҆ста̀ моѧ̑: Ѿ а҃-гѡ а҆́ѵгꙋста до са́магѡ пра́здника  преѡбраже́нїѧ, и҆ на са́мый пра́здникъ: Крⷭ҇тъ начерта́въ  мѡѷсе́й: Въ попра́зднствѣ преѡбраже́нїѧ, и҆ до ѿда́нїѧ:  Ли́цы і҆и҃льтестїи: Ѿ д҃і до к҃г-гѡ, до ѿда́нїѧ  оу҆спе́нїѧ: Преꙋкраше́ннаѧ бж҃е́ственною сла́вою: Ѿ  ѿда́нїѧ оу҆спе́нїѧ, до пе́рвагѡ септе́мврїа: Крⷭ҇тъ  начерта́въ: 
Четыредесѧ́тницы же и҆ пѧтьдесѧ́тницы, 
Въ недѣ́лю мытарѧ̀ и҆ фарїсе́а: во в҃-ю, д҃-ю, є҃-ю,  ст҃ы́хъ постѡ́въ: Ѿве́рзꙋ оу҆ста̀ моѧ̑: Въ недѣ́лю  блꙋ́днагѡ, мѧсопꙋ́стнꙋю, сыропꙋ́стнꙋю: въ а҃-ю, г҃-ю,  ст҃ы́хъ постѡ́въ, въ недѣ́лю ва́їй, страстнꙋ́ю недѣ́лю,  катава́сїа трїѡ́ди. А҆́ще слꙋчи́тсѧ пра́зднꙋемый ст҃ы́й во  всю̀ четыредесѧ́тницꙋ въ седми̑чныѧ дни̑: Ѿве́рзꙋ оу҆ста̀  моѧ̑: Ѿ недѣ́ли ст҃ы́ѧ па́схи, и҆ до ѿда́нїѧ:  Воскрⷭ҇нїѧ де́нь: Въ де́нь преполове́нїѧ пѧтьдесѧ́тницы, и҆  на ѿда́нїе: Мо́ре ѡ҆гꙋсти́лъ є҆сѝ: Въ недѣ́лю ѕ҃-ю по  па́сцѣ, и҆ на ѿда́нїе па́схи: Сп҃си́телю бг҃ꙋ: На са́мый  пра́здникъ вознесе́нїѧ: Бж҃е́ственнымъ покрове́нъ: Ѿ  вознесе́нїѧ до ѿда́нїѧ: Сп҃си́телю бг҃ꙋ: Въ недѣ́лю же  з҃-ю по па́сцѣ ст҃ы́хъ ѻ҆тє́цъ: Бж҃е́ственнымъ  покрове́нъ: Въ сꙋббѡ́тꙋ пѧтьдесѧ́тнꙋю трїѡ́ди. Ѿ недѣ́ли  пѧтьдесѧ́тныѧ, и҆ до ѿда́нїѧ: Бж҃е́ственнымъ покрове́нъ:  Въ недѣ́лю всѣ́хъ ст҃ы́хъ: Ѿве́рзꙋ оу҆ста̀ моѧ̑: и҆ до  а҃-гѡ днѐ а҆́ѵгꙋста. 


[глⷡ҇а к҃] Ѡ҆ є҆́же когда̀ пое́тсѧ Чⷭ҇тнѣ́йшꙋю, и҆ когда̀  не пое́тсѧ. 
Подоба́етъ вѣ́дати: Ꙗ҆́кѡ всегда̀ пое́тсѧ Чⷭ҇тнѣ́йшꙋю:  въ недѣ́лѧхъ всегѡ̀ лѣ́та и҆ въ предпра́зднствахъ, и҆  попра́зднствахъ, и҆ въ седми̑чныѧ дни̑. Не пое́тсѧ же  Чⷭ҇тнѣ́йшаѧ во влⷣчнихъ и҆ бг҃оро́дичныхъ пра́здникахъ,  є҆́же є҆́сть, На ржⷭ҇тво̀ бцⷣы, и҆ на ѿда́нїе  пра́здника є҆ѧ̀. На воздви́женїе чⷭ҇тна́гѡ крⷭ҇та̀, и҆ на  ѿда́нїе є҆гѡ̀. На введе́нїе бцⷣы, и҆ на ѿда́нїе  є҆гѡ̀. На ржⷭ҇тво̀ хрⷭ҇то́во, и҆ на оу҆́трїе, и҆ на  ѿда́нїе є҆гѡ̀. На ѡ҆брѣ́занїе гдⷭ҇не, и҆ въ па́мѧть  вели́кагѡ васі́лїа. На бг҃оѧвле́нїе гдⷭ҇не, и҆ на  оу҆́трїе, и҆ на ѿда́нїе є҆гѡ̀. Въ па́мѧть во ст҃ы́хъ  ѻ҆тє́цъ на́шихъ, и҆ вели́кихъ і҆ера́рхѡвъ, васі́лїа  вели́кагѡ, григо́рїа бг҃осло́ва, и҆ і҆ѡа́нна златоꙋ́стагѡ.  На срѣ́тенїе гдⷭ҇не, и҆ на ѿда́нїе є҆гѡ̀. На  бл҃говѣ́щенїе. Ѿ сꙋббѡ́ты првⷣнагѡ ла́зарѧ, до недѣ́ли  ѳѡмины̀, во всѣ́хъ недѣ́лѧхъ пѧтьдесѧ́тницы, кромѣ̀  недѣ́ли ст҃ы́хъ ѻ҆тє́цъ. Въ преполове́нїе пѧтьдесѧ́тницы,  и҆ на ѿда́нїе є҆гѡ̀. Въ сре́дꙋ, пред̾ вознесе́нїемъ. На  вознесе́нїе, и҆ на ѿда́нїе є҆гѡ̀. На соше́ствїе ст҃а́гѡ  дх҃а, и҆ на оу҆́трени въ понедѣ́льникъ, и҆ на ѿда́нїе  є҆гѡ̀. На преѡбраже́нїе, и҆ на ѿда́нїе є҆гѡ̀. На  оу҆спе́нїе бцⷣы, и҆ на ѿда́нїе є҆гѡ̀. То́чїю а҆́ще  слꙋчи́тсѧ пра́здникъ, и҆лѝ ѿда́нїе пра́здника ко́егѡ въ  недѣ́лю: и҆ тогда̀ пое́тсѧ Чⷭ҇тнѣ́йшꙋю. 


[глⷡ҇а к҃а] Ѡ҆ є҆́же когда̀ глаго́лютсѧ  и҆з̾ѡбрази́тєльнаѧ, и҆ когда̀ а҆нтїфѡ́ны. 
И҆з̾ѡбрази́тєльнаѧ глаго́лютсѧ во дни̑ воскрⷭ҇ныѧ во  ве́сь го́дъ, и҆ во влⷣчни и҆ бг҃оро́дичны пра́здники, въ  ни́хже нѣ́сть а҆нтїфѡ́нѡвъ. Та́кожде въ предпра́зднствахъ  и҆ попра́зднствахъ, и҆ во всю̀ пѧтьдесѧ́тницꙋ. Подо́бнѣ же  и҆ ст҃ы́хъ и҆мꙋ́щихъ бдѣ́нїе и҆ полѷеле́й, и҆ вы́ходъ, и҆  славосло́вїе, и҆ є҆мꙋ́же оу҆казꙋ́етъ пѣ́снь во  оу҆ста́вѣ на лїтꙋргі́и. [зрѝ] А҆нтїфѡ́ны же глаго́лютсѧ  септе́мврїа въ д҃і де́нь: Деке́мврїа въ к҃є де́нь:  І҆аннꙋа́рїа въ ѕ҃ де́нь: А҆́ѵгꙋста въ ѕ҃ де́нь: Въ  четыредесѧ́тницѣ: Въ недѣ́лю ва́їй: Въ пѧтьдесѧ́тницѣ: Въ  недѣ́лю па́схи, и҆ во всю̀ свѣ́тлꙋю седми́цꙋ: Въ  четверто́къ вознесе́нїѧ гдⷭ҇нѧ: Въ недѣ́лю и҃-ю:  со́бствєнныѧ пра́здникѡвъ. Во все́ же лѣ́то по всѧ̑ дни̑,  въ ни́хже не оу҆казꙋ́етъ ст҃а́гѡ на бл҃же́ннахъ пѣ́сни,  глаго́лютсѧ а҆нтїфѡ́ны повседнє́вныѧ: Бл҃го є҆́сть: съ  про́чими. А҆́ще же и҆ оу҆казꙋ́етъ ко́емꙋ ст҃о́мꙋ,  прокі́менъ, а҆пⷭ҇лъ, є҆ѵⷢ҇лїе, и҆ прича́стенъ, кромѣ̀  пѣ́сни, и҆ въ тѣ̀ дни̑ глаго́лютсѧ а҆нтїфѡ́ны же  вседнє́вныѧ. 


[глⷡ҇а к҃в] Подоба́етъ вѣ́дати, когда̀ кади́тъ і҆ере́й. 
Кади́тъ ве́черъ, на Гдⷭ҇и воззва́хъ, въ стїхи́рахъ и҆ въ  нача́лѣ оу҆́трени, и҆ на ѳ҃-й пѣ́сни. Кади́тъ же и҆ на  непоро́чнахъ, въ сꙋббѡ́тꙋ и҆ недѣ́лю. Кади́тъ же и҆ на  пра́здники гдⷭ҇скїѧ, въ нача́лѣ вели́кїѧ вече́рни. Кади́ти  же і҆ере́ю, и҆лѝ дїа́конꙋ си́це: Пе́рвѣе ста́въ пред̾  ст҃о́ю трапе́зою, и҆ твори́тъ крⷭ҇тъ кади́ломъ. И҆ та́кѡ ѿ  полꙋ́денныѧ страны̀ ста́въ, та́кожде твори́тъ крⷭ҇тъ.  Подо́бнѡ же и҆ ѿ восто́чныѧ и҆ ѿ полꙋ́нощныѧ,  крⷭ҇тови́днѡ кади́тъ ст҃ꙋ́ю трапе́зꙋ, и҆ ве́сь ст҃ы́й  ѻ҆лта́рь, и҆ же́ртвенникъ: и҆ и҆схо́дитъ сѣ́верными  две́рьми. И҆ прише́дъ пред̾ ца̑рскїѧ двє́ри, и҆ та́мѡ  твори́тъ крⷭ҇тъ кади́ломъ: И҆ и҆́детъ и҆ кади́тъ ст҃ы̑ѧ  і҆кѡ̑ны, по ю҆́жнѣй странѣ̀ ѡ҆́бразъ сп҃са хрⷭ҇та̀, и҆  хра́ма, и҆ про́чыѧ тоѧ̀ страны̀: подо́бнѣ и҆ лѣ́вѣй,  ѡ҆́бразъ прест҃ы́ѧ бцⷣы, и҆ про́чихъ, та́же предстоѧ́телѧ.  А҆́ще ли нѣ́сть настоѧ́телѧ, кади́тъ ѡ҆́бразъ на мѣ́стѣ  є҆гѡ̀. И҆ та́кѡ кади́тъ ве́сь пра́вый ли́къ бра́тїй, по  два́жды, воздвиза́ѧ пред̾ кі́имждо кади́ло пра́вѣ и҆  прекѝ, творѧ̀ крⷭ҇тъ. И҆ є҆гда̀ покади́тъ ве́сь ли́къ, и҆  ста́въ прѧ́мѡ и҆́хъ посредѣ̀: а҆́ще пое́тъ та̀ страна̀  сті́хъ, ѡ҆жида́етъ до́ндеже дрꙋга́ѧ страна̀ сво́й сті́хъ  начне́тъ. Семꙋ́ же ли́кꙋ оу҆молча́вшꙋ, тогда̀ твори́тъ  крⷭ҇тъ кади́ломъ на ве́сь ли́къ, и҆ поклоне́нїе твори́тъ къ  ни̑мъ бл҃гочи́ннѡ, ко всѣ̑мъ є҆ди́но, и҆ ѻ҆нѝ къ немꙋ̀  всѝ та́кожде творѧ́тъ поклоне́нїе: подо́бнѣ и҆ лѣ́вый  ли́къ, и҆ всю̀ бра́тїю стоѧ́щꙋю въ це́ркви кади́тъ. И҆  и҆схо́дитъ въ притво́ръ, и҆ та́мѡ кади́тъ по чи́нꙋ, твори́тъ  крⷭ҇тъ кади́ломъ, пред̾ кра́сными враты̀. Та́же кади́тъ на  ѻ҆́бѣ страны̑, ст҃ы̑ѧ і҆кѡ̑ны, и҆ бра́тїю всю̀ по чи́нꙋ  и҆́хъ. Послѣди́ же возвра́щьсѧ къ кра̑снымъ вратѡ́мъ, зрѧ̀  къ за́падꙋ, кади́тъ крⷭ҇тови́днѡ всѣ́хъ. И҆ є҆гда̀ вни́ти  во хра́мъ и҆з̾ притво́ра, твори́тъ крⷭ҇тъ кади́ломъ, пред̾  ца́рскими две́рьми: и҆ пото́мъ кади́тъ і҆кѡ́нꙋ сп҃са  хрⷭ҇та̀, и҆ на лѣ́вой, бцⷣы, и҆ на а҆нало́гїи, и҆  настоѧ́телѧ. И҆ вхо́дитъ во ст҃ы́й ѻ҆лта́рь ю҆́жными  две́рьми, и҆ твори́тъ крⷭ҇тъ пред̾ ст҃о́ю трапе́зою, и҆  ѿлага́етъ кади́ло. 


[глⷡ҇а к҃г] Ѡ҆ завѣ́сѣ ст҃а́гѡ ѻ҆лта́рѧ, когда̀  ѿверза́етсѧ, и҆ когда̀ затворѧ́етсѧ. 
Ѿверза́етсѧ завѣ́са въ нача́лѣ вече́рни, и҆ стои́тъ  ѿве́рзена да́же до ѿпꙋ́ста. На оу҆́трени, та́кожде съ  нача́ла и҆ до конца̀. На часѣ́хъ же є҆гда̀ чтꙋ́тсѧ кромѣ̀  лїтꙋргі́и, ѿверза́етсѧ ко чте́нїю а҆пⷭ҇ла, и҆ стои́тъ до  ѿпꙋ́ста ѿве́рзена. По ѿпꙋ́стѣ же затворѧ́етсѧ. Въ  нача́лѣ же лїтꙋргі́и ѿверза́етсѧ завѣ́са, и҆ стои́тъ  ѿве́рзена, да́же до вели́кагѡ вхо́да. По вхо́дѣ же па́ки  затворѧ́етсѧ, до́ндеже і҆ере́й, и҆лѝ дїа́конъ  возглаго́летъ: Двє́ри двє́ри, премꙋ́дростїю во́нмемъ.  Тогда̀ ѿверза́етсѧ, и҆ стои́тъ ѿве́рзена до возглаше́нїѧ:  Ст҃а̑ѧ ст҃ы̑мъ. И҆ тогда̀ па́ки затворѧ́етсѧ. По причаще́нїи  же па́ки ѿверза́етсѧ, и҆ стои́тъ ѿве́рзена до конца̀  ст҃ы́ѧ лїтꙋргі́и. Но ѿпꙋ́стѣ же лїтꙋргі́и соверше́ннѣ  затворѧ́етсѧ. Є҆гда́ же моле́бенъ пое́тсѧ, ѿ нача́ла и҆  до ѿпꙋ́ста ѿве́рзена быва́етъ. [зрѝ] Вѣ́домо бꙋ́ди,  ꙗ҆́кѡ ст҃ы̑ѧ двє́ри никогда́же ѿверза́ютсѧ, то́кмѡ въ  нача́лѣ вели́кїѧ вече́рни, є҆гда̀ быва́етъ бдѣ́нїе, и҆  кади́тъ сщ҃е́нникъ, и҆ во всѧ̑ вхо́ды, си́рѣчь вече́рни, и҆  лїтꙋргі́и, и҆ ст҃а́гѡ є҆ѵⷢ҇лїа: та́кожде ѿверза́ютсѧ и҆  ѿ поѧвле́нїѧ ст҃ы́хъ та̑инъ, да́же до и҆сполне́нїѧ  бж҃е́ственныѧ лїтꙋргі́и. 


[глⷡ҇а к҃д] Ѡ҆ вжига́нїи свѣ́щъ, ка́кѡ подоба́етъ въ  цр҃кви вжига́ти, въ недѣ́лю, и҆ на пра́здники хрⷭ҇тѡ́вы,  и҆ бцⷣы, и҆ ст҃ы́хъ, и҆ про́чыѧ дни̑. 
На ма́лѣй вече́рни, по бл҃гослове́нїи і҆ере́евѣ, до́лжно  є҆́сть вжига́ти свѣщꙋ̀ пред̾ ѡ҆́бразомъ сп҃са хрⷭ҇та̀,  и҆ є҆гѡ́же є҆́сть хра́мъ на деснѣ́й странѣ̀, и҆ пред̾  ѡ҆́бразомъ прест҃ы́ѧ бцⷣы на лѣ́вой странѣ̀, и҆ пред̾  а҆нало́гїемъ: оу҆гаша́ти же си́хъ на ѿпꙋ́стѣ  вече́рнѣмъ. На вели́цѣй же вече́рни, пре́жде кажде́нїѧ  і҆ере́ева, до́лжно є҆́сть вжига́ти свѣщы̀ ꙗ҆́коже  оу҆каза́сѧ на ма́лѣй вече́рни, и҆ пред̾ влⷣчнимъ  ѡ҆́бразомъ въ тѧ́блѣ, а҆́ще и҆́мать ст҃ы́й бдѣ́нїе. И҆ по  а҃-мъ а҆нтїфѡ́нѣ каѳі́смы, въ нача́лѣ Гдⷭ҇и воззва́хъ,  вжига́ти и҆ про́чыѧ свѣщы̀: оу҆гаша́ти же на коне́чномъ  трист҃о́мъ. На оу҆́трени, на Бг҃ъ гдⷭ҇ь, подоба́етъ  вжига́ти свѣщы̀, ꙗ҆́коже пре́жде и҆з̾ѧви́сѧ. Въ нача́лѣ  же полѷеле́а подоба́етъ вжига́ти всѧ̑ свѣщы̀, и҆  ѡ҆ставлѧ́ти ѧ҆̀ горѣ́ти до сконча́нїѧ г҃ пѣ́сни, и҆ тогда̀  па́ки погаша́ти ѧ҆̀. И҆ на и҃ пѣ́сни вжига́емъ па́ки всѧ̑,  и҆ ѡ҆ставлѧ́емъ ѧ҆̀ горѣ́ти до конца̀ вели́кагѡ  славосло́вїѧ. На лїтꙋргі́и, пре́жде нача́ла лїтꙋргі́и, во  ѻ҆лтарѣ̀ вжига́ти свѣщꙋ̀ на же́ртвенницѣ. И҆ є҆гда̀  і҆ере́й ѡ҆блачи́тсѧ въ ри̑зы, и҆ приспѣ́вшꙋ вре́мени  зво́на, пре́жде вжига́ти свѣщꙋ̀ на прⷭ҇то́лѣ, та́же въ  цр҃кви, ꙗ҆́коже предрече́сѧ. Въ нача́лѣ же ст҃а́гѡ  є҆ѵⷢ҇лїа, вжига́ти всѧ̑ свѣщы̀, и҆ ѡ҆ставлѧ́ти ѧ҆̀  горѣ́ти до заамвѡ́нныѧ мл҃твы. 


[глⷡ҇а к҃є] Ѡ҆ вседне́вномъ вжига́нїи свѣ́щъ.  
На всѧ́кїй де́нь ѿ нача́ла вече́рни подоба́етъ свѣщы̀ вжига́ти  пре́жде пред̾ і҆кѡ́ною сп҃са хрⷭ҇та̀, и҆ є҆гѡ́же є҆́сть  хра́мъ на деснѣ́й странѣ̀, и҆ пред̾ ѡ҆́бразомъ прест҃ы́ѧ  бцⷣы, на лѣ́вѣй. А҆́ще и҆́мать ст҃ы́й, Бл҃же́нъ мꙋ́жъ:  вжига́емъ и҆ пред̾ а҆нало́гїемъ, и҆ пред̾ ѡ҆́бразомъ  сп҃са хрⷭ҇та̀ въ тѧ́блѣ, и҆ во ѻ҆лтарѣ̀ оу҆ прⷭ҇то́ла.  А҆́ще ли не и҆́мать, вжига́ти по стїхоло́гїи: оу҆гаша́ти  же по коне́чномъ трист҃о́мъ. На повече́рїи по  преждепи́санномꙋ, пред̾ сп҃совымъ, и҆ бг҃оро́дичнымъ. На  оу҆́трени свѣщы̀ вжига́ти, ꙗ҆́коже пре́жде на вече́рни  и҆з̾ѧви́сѧ, и҆ на Бг҃ъ гдⷭ҇ь, вжига́ти, и҆ пред̾  а҆нало́гїемъ, и҆ въ тѧ́блѣ. А҆́ще же и҆́мать ст҃ы́й  полѷеле́й, вжига́ти и҆ всѧ̑ свѣщы̀, и҆ ѡ҆ставлѧ́емъ  горѣ́ти и҆̀хъ и҆ до г҃ пѣ́сни, и҆ оу҆гаша́ти. На и҃-й же  пѣ́сни па́ки вжига́ти, и҆ ѡ҆ставлѧ́емъ и҆̀хъ горѣ́ти до  конца̀ славосло́вїѧ. Въ нача́лѣ ст҃ы́ѧ лїтꙋргі́и вжига́ти  свѣщы̀, ꙗ҆́коже пре́жде и҆з̾ѧви́сѧ въ недѣ́лю. Ѡ҆  пра́здницѣхъ ржⷭ҇тва̀ хрⷭ҇то́ва, и҆ бг҃оѧвле́нїѧ, и҆  про́чихъ пра́здникѡвъ гдⷭ҇скихъ и҆ бг҃оро́дичныхъ, и҆ во  всю̀ свѣ́тлꙋю седми́цꙋ, и҆ ст҃ы́хъ и҆мꙋ́щихъ бдѣ́нїе,  вжига́ютсѧ свѣщы̀, ꙗ҆́коже пре́жде въ недѣ́лю  и҆з̾ѧви́сѧ. 


[глⷡ҇а к҃ѕ] Подоба́етъ вѣ́дати, въ ко́е вре́мѧ бра́тїи въ  цр҃кви не стоѧ́ти съ жезла́ми. 
На оу҆́трени є҆гда̀ глаго́летсѧ шестоѱа́лмїе, и҆ на  Вели́читъ дꙋша̀ моѧ̀ гдⷭ҇а, и҆ на досто́йнѣ всегда̀. На  лїтꙋргі́и, на є҆ѵⷢ҇лїи всегда̀, и҆ на Херꙋві́мской пѣ́сни,  и҆ въ ꙗ҆вле́нїи ст҃ы́хъ та̑инъ. 


[глⷡ҇а к҃з] Ѡ҆ канѡна́рсѣ.  
Подоба́етъ вѣ́дати, ꙗ҆́кѡ до́лжно є҆́сть канѡна́рхꙋ по  є҆́же твори́ти поклоне́нїе, и҆ нача́ти канѡна́рхати,  ѡ҆жида́ти конца̀ стїхи́ры, и҆ тогда̀ твори́ти поклоне́нїе  ра́вно вкꙋ́пѣ съ бра́тїѧми: И҆ въ дрꙋгꙋ́ю странꙋ̀ ѿше́дъ,  и҆ та́мѡ твори́тъ та́кожде. На коне́чный же сті́хъ:  ꙗ҆́кѡ оу҆тверди́сѧ млⷭ҇ть є҆гѡ̀ на на́съ: є҆гда̀  начина́етсѧ стїхи́ра, собира́ютсѧ ѻ҆́ба ли̑ка насредѝ  ра́внѡ, ни є҆ди́номꙋ предходѧ́щꙋ, дрꙋго́мꙋ  же на мѣ́стѣ стоѧ́щꙋ, и҆лѝ є҆ди́номꙋ поклоне́нїе  творѧ́щꙋ, дрꙋго́мꙋ же небрегꙋ́щꙋ: но вкꙋ́пѣ собра́вшымсѧ  ѻ҆бѣ́ма ли́кома по ѻ҆бы́чаю своемꙋ̀, и҆ ста́вшымъ  ѿсю́дꙋ и҆ ѿѻнꙋ́дꙋ. И҆ канѡна́рхꙋ посредѣ̀ стоѧ́щꙋ,  твори́тъ бл҃гочи́ннѡ всѣ̑мъ покло́нъ. Та́кожде и҆ ѻ҆́ба  ли̑ка творѧ́тъ покло́нъ, ꙗ҆́кѡ ѿ є҆ди́нагѡ тѣлесѐ  и҆зсыла́юще кꙋ́пнѡ, ра́внѣ и҆ бл҃гочи́ннѣ, не преклонѧ́юще  колѣ̑на, но вы́ю свою̀ со бл҃гоговѣ́нїемъ, и҆ воздвиза́юще  повы́шше гла́съ, и҆ пою́ще: Ꙗ҆́кѡ оу҆тверди́сѧ млⷭ҇ть  є҆гѡ̀ на на́съ: Сла́ва, и҆ ны́нѣ, бг҃оро́диченъ, подо́бенъ  гла́са стїхи́ръ мине́и. По сконча́нїи же, па́ки всѣ̑мъ съ  канѡна́рхомъ сотво́ршымъ поклоне́нїе, и҆ на своѧ̑ мѣста̀  ѿходѧ́щымъ, ра́внѡ и҆ бл҃гочи́ннѡ постꙋпа́юще, то́йже  канѡна́рхъ прокі́менъ пое́тъ, и҆ а҆ллилꙋ́їа, ѿкрове́нною  главо́ю, и҆ до́лженъ є҆́сть ѡ҆жида́ти, до́ндеже соверши́тсѧ  прокі́менъ, и҆ а҆ллилꙋ́їа: и҆ тогда̀ поклоне́нїе по  ѻ҆бы́чаю твори́тъ. Та́кожде, и҆ на стїхо́внꙋ подоба́етъ  всѣ̑мъ сходи́тисѧ на средѝ, и҆ сотво́рше ра́вно  поклоне́нїе, пою́тъ стїхо́внꙋ стїхи́рꙋ, ѡ҆жида́ти же  канѡна́рхꙋ подо́бнѡ, ꙗ҆́коже и҆ пре́жде. И҆ сконча́вшꙋсѧ  бг҃оро́дичнꙋ, та́кожде твори́тъ поклоне́нїе, и҆ на мѣ́сто  своѐ ѿхо́дитъ. Подоба́етъ же є҆мꙋ̀ покрове́нною главо́ю  канѡна́рхати, и҆зрѧ́днѣе же, є҆гда̀ насредѝ стои́тъ,  бл҃гочи́нїѧ ра́ди. 


[глⷡ҇а к҃и] Ѡ҆ безчи́нныхъ во́плехъ.  
Безчи́нный во́пль пою́щихъ въ цр҃кви, не прїѧ́ти тогѡ̀ къ цр҃ко́вномꙋ  пѣ́нїю. Та́коже и҆ прилага́ѧй къ цр҃ко́вномꙋ пѣ́нїю, не  прїѧ́тенъ є҆́сть: да и҆зве́ргꙋтсѧ са́на своегѡ̀, и҆ па́ки  въ цр҃кви да не пою́тъ. Подоба́етъ бо пѣ́ти бл҃гочи́ннѡ,  и҆ согла́снѡ возсыла́ти влⷣцѣ всѣ́хъ и҆ гдⷭ҇ꙋ сла́вꙋ,  ꙗ҆́кѡ є҆ди́ными оу҆сты̀ ѿ серде́цъ свои́хъ:  преслꙋ́шающїи же сїѧ̑ вѣ́чнѣй мꙋ́цѣ пови́нни сꙋ́ть,  ꙗ҆́кѡ не повинꙋ́ютсѧ ст҃ы́хъ ѻ҆тє́цъ преда́нїю и҆  пра́вилѡмъ. 


[глⷡ҇а к҃ѳ] Ѡ҆ ѿкрове́нїи гла́въ.  
Вѣ́домо же бꙋ́ди, ꙗ҆́кѡ на лїтꙋргі́и ѿкрыва́емъ главы̑  своѧ̑ на вхо́дѣ, и҆ на слы́шанїи ст҃а́гѡ є҆ѵⷢ҇лїа, и҆ на  херꙋві́мской пѣ́сни вели́кагѡ вхо́да, и҆ на словеса̀  хрⷭ҇тѡ́ва, и҆ на Досто́йно є҆́сть, и҆ на Ѻ҆́ч҃е на́шъ,  и҆ во ꙗ҆вле́нїе ст҃ы́хъ та̑инъ, и҆ на вхо́дѣ на вече́рни. 


[глⷡ҇а л҃] Ѡ҆ є҆́же не твори́ти бесѣ́дъ въ цр҃кви.  
Потре́бно є҆́сть а҃ вѣ́дати и҆ сїѐ бра́тїѧмъ, є҆́же не  твори́ти бесѣ́дъ, стоѧ́щымъ въ ли́цѣхъ цр҃ко́вныхъ: всѧ́ко  бо и҆ сїѐ возбране́но є҆́сть ѿ ст҃ы́хъ ѻ҆тє́цъ: но  нижѐ и҆сходи́ти комꙋ̀, и҆лѝ входи́ти, до́ндеже поста́влено  бꙋ́детъ чте́нїе. Не то́чїю же, но нижѐ входи́ти комꙋ̀ на  мѣ́сто своѐ, є҆гда̀ пое́тъ ли́къ, въ не́мже стои́тъ: Но  є҆гда̀ начне́тъ дрꙋгі́й ли́къ пѣ́ти, тогда̀ вхо́дитъ на  мѣ́сто своѐ, творѧ̀ покло́нъ бра́тїи. 


[глⷡ҇а л҃а] Ѡ҆ є҆́же ка́кѡ подоба́етъ и҆мѣ́ти  бꙋди́льника.  
Въ вели́кꙋю четыредесѧ́тницꙋ повелѣва́етъ  предста́тель є҆ди́номꙋ ѿ бра́тїй возбꙋжда́ти бра́тїю въ  цр҃кви, и҆́же на ко́еждо чте́нїе, по є҆́же почестѝ ма́лѡ  чтꙋ́щемꙋ, востае́тъ ѿ своегѡ̀ мѣ́ста, и҆ твори́тъ трѝ  покло́ны насредѝ, и҆ та́кѡ ѡ҆бхо́дитъ бра́тїю молчѧ̀: и҆  коего́ждо а҆́ще ѡ҆брѧ́щетъ дре́млюща, возбꙋжда́етъ є҆го̀  ти́хѡ: ѻ҆́нъ же воста́въ прихо́дитъ въ средꙋ̀, и҆ твори́тъ  колѣнопреклонє́нїѧ г҃, и҆ къ ликѡ́мъ по є҆ди́номꙋ: и҆  ѿше́дъ сѧ́детъ на мѣ́стѣ свое́мъ. Сїе́ же ны́нѣ не  быва́етъ, и҆ во множа́йшихъ оу҆ста́вѣхъ не ѡ҆брѣта́етсѧ,  мни́тсѧ же мѝ, ꙗ҆́кѡ за лѣ́ностное на́ше прилѣжа́нїе, и҆  занѐ не терпи́мъ съ любо́вїю ѡ҆бличе́нїѧ, сегѡ̀ ра́ди  оу҆молча́но нѣ́кїими. То́йже бꙋди́льникъ и҆ во всѐ лѣ́то  возбꙋжда́етъ бра́тїю по ке́ллїамъ въ цр҃ковь. 


[глⷡ҇а л҃в] Ѿ пра́вилъ ст҃ы́хъ а҆пⷭ҇лъ, и҆ ст҃ы́хъ  ѻ҆тє́цъ, ѡ҆ ст҃ѣ́й вели́цѣй четыредесѧ́тницѣ, ꙗ҆̀же  до́лженъ всѧ́кїй хрⷭ҇тїа́нинъ ѻ҆па́снѡ храни́ти. 
Во ст҃ꙋ́ю и҆ вели́кꙋю четыредесѧ́тницꙋ, а҃-ѧ недѣ́ли  пе́рвый де́нь, сі́есть въ понедѣ́льникъ, ѿню́дъ ꙗ҆́сти  не подоба́етъ, та́кожде и҆ во вторы́й. Въ сре́дꙋ же по  соверше́нїи преждесщ҃е́нныхъ, трапе́за поставлѧ́етсѧ, и҆  ꙗ҆ди́мъ хлѣ́бъ те́плъ, и҆ ѿ снѣ́дей ѻ҆во́щныхъ  те́плыхъ, дае́тсѧ же и҆ оу҆кро́пъ съ ме́домъ. Не могꙋ́щїи  же сохрани́ти двꙋ̀ дне́й пе́рвыхъ, ꙗ҆дѧ́тъ хлѣ́бъ, и҆  ква́съ по вече́рни, во вто́рникъ: Подо́бнѣ же и҆ ста́рїи  творѧ́тъ. Въ сꙋббѡ̑ты же и҆ недѣ̑ли разрѣша́емъ на є҆ле́й  то́чїю, и҆ вїно̀. Въ про́чихъ же седми́цахъ пости́мсѧ, до  ве́чера є҃ дне́й, и҆ ꙗ҆ди́мъ сꙋхоѧде́нїе, кромѣ̀ сꙋббѡ́тъ  и҆ недѣ́ль: ры́бы же во всю̀ ст҃ꙋ́ю четыредесѧ́тницꙋ  ника́коже де́рзнемъ ꙗ҆́сти, кромѣ̀ пра́здника  бл҃говѣ́щенїѧ прест҃ы́ѧ бцⷣы, и҆ недѣ́ли цвѣтоно́сныѧ.  Въ пѧто́къ а҃-ѧ недѣ́ли, и҆ въ сре́дꙋ вели́кагѡ канѡ́на, и҆  въ вели́кїй четверто́къ, а҆́ще нѣ́цыи оу҆ста́вы и҆  повелѣва́ютъ на є҆ле́й разрѣша́ти, но не твори́тсѧ за  че́стность дне́й. Въ на́вечерїе же пра́здника  бл҃говѣ́щенїѧ, пре́жде сꙋббѡ́ты ст҃а́гѡ првⷣнагѡ ла́зарѧ,  разрѣша́емъ на є҆ле́й и҆ вїно̀. И҆ а҆́ще мона́хъ ст҃ꙋ́ю  четыредесѧ́тницꙋ свои́мъ ла́комствомъ разори́тъ, є҆́же  ꙗ҆́сти ры́бꙋ, кромѣ̀ пра́здника бл҃говѣ́щенїѧ, и҆  недѣ́ли цвѣтоно́сныѧ, то̀ не причасти́тсѧ ст҃ы́хъ та̑инъ  и҆ на ст҃ꙋ́ю па́схꙋ: по дрꙋзі́и двѣ̀ недѣ̑ли пока́етсѧ, а҆  покло́нѡвъ на де́нь, и҆ на но́щь т҃. 
Ѡ҆ причаще́нїи хрⷭ҇то́выхъ та̑инъ. 
Є҆гда̀ хо́щетъ кто̀ причасти́тисѧ ст҃ы́хъ хрⷭ҇то́выхъ  та̑инъ, подоба́етъ є҆мꙋ̀ сохрани́ти всю̀ седми́цꙋ, ѿ  понедѣ́льника пребы́ти въ постѣ̀, и҆ мл҃твѣ, и҆  тре́звости соверше́нной всеконе́чнѡ, и҆ тогда̀ со стра́хомъ,  и҆ ве́лїимъ бл҃гоговѣ́инствомъ прїи́метъ пречⷭ҇тыѧ та̑йны. 
Ѡ҆ помыва́нїи оу҆́стъ бра́тїй, причаща́ющихсѧ пречⷭ҇тыхъ  хрⷭ҇то́выхъ та̑инъ. 
Потре́бно є҆́сть и҆ сїѐ вѣ́дати, ѡ҆ помыва́нїи въ  хра́мѣ причаща́ющихсѧ бра́тїй, ꙗ҆́коже рече́сѧ: Досто́итъ  помыва́ти оу҆ста̀ въ слꙋже́бномъ: си́це бо бж҃е́ственный  златоꙋ́стъ повелѣ̀, вины̀ ра́ди плюнове́нїѧ. Быва́етъ же  си́це: По прїѧ́тїи ст҃ы́хъ та̑инъ є҆́млетъ бра́тъ  а҆нті́дѡръ, и҆ потреби́въ и҆̀, и҆ прїе́млетъ теплоты̀  [ѡ҆ста́вльшїѧ влива́емыѧ въ бж҃е́ственнꙋю ча́шꙋ] во оу҆ста̀  ма́лѡ, и҆ пласка́въ поглота́етъ, и҆ оу҆ста̀ помыва́етъ  ма́лѡ, и҆ ѡ҆тира́етъ пла́томъ чи́стымъ на сїѐ  оу҆стро́еннымъ над̾ сосꙋ́домъ. 
Во ст҃ꙋ́ю и҆ вели́кꙋю недѣ́лю па́схи, и҆ во всю̀ свѣ́тлꙋю  недѣ́лю разрѣша́емъ: мона́си на сы́ръ и҆ ꙗ҆́ица и҆  ры́бы, мїрсті́и же на всѧ̑. 
Ѿ но́выѧ же недѣ́ли понедѣ́льника, по є҆́же пѣ́ти г҃- й ча́съ, и҆ ѕ҃-й, въ чи́нꙋ и҆́хъ съ междоча́сїи, къ си̑мъ  же и҆ ѻ҆бѣ́дницꙋ: дае́тсѧ бл҃гослове́нїе бра́тїи, въ  понедѣ́льникъ, сре́дꙋ и҆ пѧто́къ, во всю̀ пѧтьдесѧ́тницꙋ.  Бл҃гослове́нїе же мѣ́рити подоба́етъ, двѣ̀ ѻ҆́нгїи чи́сты  ꙾паѯима́ды꙾ ꙾сꙋхарѝ꙾, и҆ то̀ снѣда́ти то́чїю подоба́етъ,  и҆ по ѿпѣ́тїи ѳ҃-гѡ часа̀ соверше́ннѣ ꙗ҆́сти. Подо́бнѣ  и҆ въ на́вечерїи ржⷭ҇тва̀ и҆ бг҃оѧвле́нїѧ гдⷭ҇нѧ, а҆́ще  слꙋчи́тсѧ въ сꙋббѡ́тꙋ, и҆ недѣ́лю. Въ недѣ́лю же  соше́ствїѧ ст҃а́гѡ дх҃а, быва́етъ колѣнопреклоне́нїе на  вече́рни, и҆ недѣ́лѧ та́ѧ разрѣ́шена ꙗ҆́сти ры́бы, сы́ръ,  и҆ ꙗ҆́ица, и҆ млеко̀: а҆ мїрѧ́нѡмъ мѧ́со, до недѣ́ли  всѣ́хъ ст҃ы́хъ. 


[глⷡ҇а л҃г] Ѡ҆ разрѣше́нїи всегѡ̀ лѣ́та. 
Подоба́етъ вѣ́дати: Ꙗ҆́кѡ а҆́ще слꙋчи́тсѧ хрⷭ҇то́ва  ржⷭ҇тва̀ пра́здникъ, и҆ ст҃ы́хъ бг҃оѧвле́нїй, въ сре́дꙋ,  и҆лѝ пѧто́къ, разрѣша́емъ на сы́ръ и҆ ꙗ҆́ица: мїрѧ́не же  на мѧ́со. А҆́ще ли слꙋчи́тсѧ ржⷭ҇тво̀ бцⷣы, и҆лѝ  срѣ́тенїе, и҆лѝ оу҆спе́нїе, въ сре́дꙋ, и҆ пѧто́къ,  разрѣша́емъ на ры́бꙋ и҆ вїно̀. Пра́здникъ же преѡбраже́нїѧ  и҆ введе́нїѧ, въ ко́й де́нь ни слꙋчи́тсѧ, разрѣша́емъ на  ры́бꙋ и҆ вїно̀, и҆ ꙗ҆ди́мъ два́жды дне́мъ. Бл҃говѣ́щенїе  же, въ ко́й оу҆́бѡ де́нь бꙋ́детъ ст҃а́гѡ поста̀ до недѣ́ли  цвѣтоно́сныѧ, разрѣша́емъ на ры́бꙋ и҆ вїно̀, ꙗ҆ди́мъ же  є҆ди́ною дне́мъ, кромѣ̀ сꙋббѡ́ты, и҆ недѣ́ли. Въ вели́кꙋю  же недѣ́лю, а҆́ще слꙋчи́тсѧ до вели́кагѡ четвертка̀,  разрѣша́емъ на є҆ле́й и҆ вїно̀. Въ вели́кїй же пѧто́къ, на  вїно̀ то́чїю. Пра́здникъ же прⷣте́чевъ, ржⷭ҇тво̀ и҆ ст҃ы́хъ  а҆пⷭ҇лъ петра̀ и҆ па́ѵла, и҆ возлю́бленнагѡ і҆ѡа́нна  бг҃осло́ва, а҆́ще слꙋчи́тсѧ въ сре́дꙋ и҆ пѧто́къ, ꙗ҆ди́мъ  ры́бꙋ, и҆ пїе́мъ вїно̀, два́щи дне́мъ. На воздви́женїе  честна́гѡ крⷭ҇та̀, и҆ на оу҆сѣкнове́нїе прⷣте́чи не  ꙗ҆ди́мъ ры́бы, но є҆ле́й и҆ вїно̀ пїе́мъ, и҆ въ ве́черъ  ꙗ҆ди́мъ без̾ ры́бы же, ѻ҆во́щїе ѿ гро́здїѧ, и҆лѝ что̀  бг҃ъ да́рꙋетъ ѿ таковы́хъ. Въ двана́десѧтихъ же дне́хъ по  ржⷭ҇твѣ̀ хрⷭ҇то́вѣ, и҆ въ седми́цѣ пред̾ мѧсопꙋ́стомъ,  и҆ седми́цꙋ свѣ́тлꙋю и҆ седми́цꙋ и҃-ю, разрѣша́ютъ мона́си  на сы́ръ и҆ ꙗ҆́ица, мїрсті́и же на мѧ́со. Въ седми́цꙋ же  сы́рнꙋю, разрѣша́ютъ мона́си и҆ мїрсті́и на сы́ръ и҆  ꙗ҆́ица. Въ сре́дꙋ же и҆ пѧто́къ, въ девѧ́тый ча́съ,  є҆ди́ною дне́мъ. Въ среда́хъ же и҆ пѧтцѣ́хъ, всеѧ̀  пѧтьдесѧ́тницы, є҆ле́й и҆ вїно̀, кромѣ̀ среды̀  преполове́нїѧ, и҆ среды̀ ѿда́нїѧ па́схи: Въ та̑ бо два̀  дни̑ разрѣша́емъ на ры́бꙋ и҆ вїно̀. Нѣ́цыи же разрѣша́ютъ  и҆ въ про́чыѧ. 
[зрѝ] Подоба́етъ вѣ́дати: Ꙗ҆́кѡ въ по́стъ ст҃ы́хъ  а҆пⷭ҇лъ, и҆ хрⷭ҇то́ва ржⷭ҇тва̀, во вто́рникъ, и҆  четверто́къ, ры́бы не ꙗ҆ди́мъ, но є҆ле́й и҆ вїно̀ то́чїю.  Въ понедѣ́льникъ, въ сре́дꙋ и҆ пѧто́къ ни є҆ле́а  вкꙋша́емъ, ни вїна̀, но пости́мсѧ до ѳ҃-гѡ часа̀, и҆  ꙗ҆ди́мъ въ ты̑ѧ дни̑ сꙋхоѧде́нїе. Въ сꙋббѡ̑ты же и҆  недѣ̑ли, ꙗ҆ди́мъ ры̑бы. А҆́ще слꙋчи́тсѧ ст҃ы́й во  вто́рникъ, и҆лѝ въ четверто́къ и҆мѣ́ѧй славосло́вїе,  ꙗ҆ди́мъ ры́бꙋ: А҆́ще въ понедѣ́льникъ, подо́бнѣ. А҆́ще  среда̀ и҆ пѧто́къ, разрѣша́емъ на є҆ле́й и҆ вїно̀ то́чїю:  ꙗ҆ди́мъ же є҆ди́ною дне́мъ. А҆́ще ли ст҃ы́й и҆мѣ́ѧй  бдѣ́нїе, въ сре́дꙋ, и҆лѝ пѧто́къ, разрѣша́емъ на є҆ле́й  и҆ вїно̀ и҆ ры́бꙋ. А҆́ще ли слꙋчи́тсѧ па́мѧть ст҃а́гѡ,  є҆гѡ́же є҆́сть хра́мъ, въ сре́дꙋ, и҆лѝ пѧто́къ, твори́мъ  подо́бнѣ. 
Ѡ҆ постѣ̀ прест҃ы́ѧ бцⷣы подоба́етъ вѣ́дати: 
Въ по́стъ ст҃ы́ѧ влⷣчцы на́шеѧ бцⷣы оу҆спе́нїѧ, є҃і  дне́й кромѣ̀ преѡбраже́нїѧ хрⷭ҇то́ва, пости́мсѧ до ѳ҃-гѡ  часа̀ днѐ: понедѣ́льникъ, сре́дꙋ и҆ пѧто́къ, сꙋ́хо  ꙗ҆́сти: и҆ твори́мъ колѣнопреклоне́нїе, да́же до  причаще́нїѧ. Во вто́рникъ и҆ четверто́къ, варе́нїе без̾  є҆ле́а. Въ сꙋббѡ́тꙋ же и҆ недѣ́лю, варе́нїе со є҆ле́емъ,  и҆ вїно̀ пїе́мъ: ры́бы же не ꙗ҆ди́мъ, до оу҆спе́нїѧ  прест҃ы́ѧ бцⷣы: но то́кмѡ на преѡбраже́нїе хрⷭ҇то́во,  ꙗ҆ди́мъ ры́бꙋ, два́жды дне́мъ. 
Ѡ҆ взако́неныхъ постѣ́хъ, 
ꙗ҆̀же собо́рнаѧ цр҃ковь предадѐ правосла̑внымъ  хрⷭ҇тїа́нѡмъ, (ст҃ы́хъ а҆пⷭ҇лъ пра́вило ѯ҃ѳ.) 
А҆́ще кто̀ є҆пⷭ҇кпъ, и҆лѝ пресвѵ́теръ, и҆лѝ дїа́конъ,  и҆лѝ чте́цъ и҆лѝ пѣве́цъ, ст҃ы́ѧ вели́кїѧ м҃-цы не  пости́тсѧ, и҆ всѧ́кїѧ среды̀ и҆ пѧтка̀ всегѡ̀ лѣ́та,  кромѣ̀ не́мощи, да и҆зве́ржетсѧ, люди́нъ же да ѿлꙋчи́тсѧ. 
Сказа́нїе. Зрѝ, ꙗ҆́кѡ пра́вило ст҃ы́хъ а҆пⷭ҇лѡвъ, ст҃ꙋ́ю  четыредесѧ́тницꙋ, и҆ всѧ́кꙋю сре́дꙋ и҆ пѧто́къ всегѡ̀  лѣ́та, ра́внѡ законоположѝ по́стъ, ꙗ҆́коже во ст҃ꙋ́ю м҃-  цꙋ ꙗ҆ди́мъ, та́кожде и҆ въ сре́дꙋ и҆ пѧто́къ всегѡ̀ лѣ́та,  кромѣ̀ не́мощи и҆ пра́здника. Глаго́летъ бо пра́вило:  ꙗ҆́кѡ не постѧ́йсѧ въ си́хъ, сщ҃е́нникъ оу҆́бѡ  и҆зверга́етсѧ, мїрскі́й же ѿлꙋча́етсѧ ѿ причаще́нїѧ на  вре́мѧ. 


[глⷡ҇а л҃д] Ѡ҆ житїѝ ѻ҆бщежи́тельнагѡ пребыва́нїѧ. 
Вкра́тцѣ и҆ ѡ҆ нꙋ́жнѣйшихъ потре́бахъ, досто́итъ  смотрѧ́ти настоѧ́телю ѻ҆би́тели, и҆ разсꙋжда́ти неизмѣ́ннѡ  преда̑нїѧ ст҃ы́хъ и҆ бг҃оно́сныхъ ѻ҆тє́цъ, и҆  нача́льникѡвъ ѻ҆́бщагѡ житїѧ̀, ѡ҆ ꙗ҆́стїи и҆ питїѝ,  ꙗ҆́коже оу҆смотри́сѧ: оу҆чи́ми є҆смы̀ ѿ оу҆ста́ва  ст҃ы́ѧ горы̀, ѡ҆ ма́лыхъ пра́здникахъ, ꙗ҆́коже глаго́летсѧ  та́мѡ, пѣ́ти Бг҃ъ гдⷭ҇ь. ѡ҆ ꙗ҆́стїи же и҆ питїѝ, ꙗ҆́коже  про́чїи пра́здники не разрѣша́ютъ, нижѐ па́ки ꙗ҆́кѡ  пѡ́стныѧ сїѧ̑ ѿдава́ютъ. Сїѧ̑ же подоба́етъ, є҆гда̀  слꙋчи́тсѧ де́нь по́стенъ, и҆ ма́лъ пра́здникъ: влⷣчнїѧ же  сїѧ̑ и҆ вели̑кїѧ слꙋ̑жбы, ре́кше хрⷭ҇то́ва ржⷭ҇тва̀, и҆  бг҃оѧвле́нїѧ, и҆ вели́кагѡ четвертка̀, и҆ вели́кїѧ сꙋббѡ́ты,  и҆́нъ ѡ҆́бразъ слꙋ́жбы и҆́мꙋтъ. 


[глⷡ҇а л҃є] Разсꙋжде́нїе ѡ҆ ꙗ҆́стїи и҆ питїѝ, 
сꙋббѡ́ты и҆ недѣ́ли, и҆ про́чихъ дне́й седми́чныхъ, и҆ ѡ҆  трапе́зномъ оу҆строе́нїи все́мъ. 
Въ недѣ́лю, и҆ гдⷭ҇скїѧ пра́здники, подоба́етъ ꙗ҆́сти  трѝ ꙗ҆дє́нїѧ, ве́черъ же два̀: въ про́чыѧ же дни̑  седми́цы во вто́рникъ, четверто́къ и҆ сꙋббѡ́тꙋ, два̀:  ве́черъ же є҆ди́но. Досто́итъ же оу҆́бѡ сїѐ вѣ́дати:  ꙗ҆́кѡ слꙋжа́й въ трапе́зѣ бра́тїѧмъ, до́лженъ є҆́сть  оу҆дарѧ́ти въ би́ло, и҆лѝ кампа́нъ, и҆ собира́тисѧ всѣ̑мъ  въ трапе́зꙋ, и҆ глаго́лати ѱало́мъ рм҃д: Вознесꙋ́ тѧ бж҃е  мо́й, цр҃ю̀ мо́й: Семꙋ́ же и҆спо́лншꙋсѧ, и҆ ꙗ҆де́нїю  гото́вꙋ сꙋ́щꙋ на трапе́зѣ, глаго́летъ і҆ере́й мл҃твꙋ  трапе́зы: Ѻ҆́ч҃е на́шъ: И҆ бл҃гословлѧ́ѧ настоѧ́тель  глаго́летъ: Хрⷭ҇тѐ бж҃е, бл҃гословѝ ꙗ҆́стїе и҆ питїѐ  рабѡ́мъ твои̑мъ: и҆ прѡ́чаѧ. И҆ сѣда́етъ кі́йждо на свое́мъ  мѣ́стѣ по чи́нꙋ, со бл҃гоговѣ́нїемъ и҆ молча́нїемъ,  начина́ти же а҆́бїе чтꙋ́щемꙋ предисло́вїе чте́нїѧ, є҆го́же  хо́щетъ честѝ. Та́же настоѧ́тель, и҆лѝ чредны́й і҆ере́й  бл҃гословлѧ́ѧ глаго́летъ: Мл҃твами, є҆гѡ́же чте́нїе  є҆́сть. И҆ та́кѡ чте́тъ чте́цъ. И҆ быва́етъ ꙗ҆де́нїе съ  молча́нїемъ, и҆ внима́нїемъ тꙋ̀ сꙋ́щагѡ чте́нїѧ. На ко́еждо  же послꙋже́нїе предлага́емыхъ, настоѧ́тель оу҆дарѧ́етъ въ  кандїю̀ и҆лѝ звоне́цъ: и҆ всѣ̑мъ воста́вшымъ слꙋжа́й  глаго́летъ: Гдⷭ҇и бл҃гословѝ. Настоѧ́тель: Сла́ва тебѣ̀  хрⷭ҇тѐ бж҃е, оу҆пова́нїе на́ше, сла́ва тебѣ̀. Чты́й же  до́лженъ є҆́сть честѝ, до́ндеже воздви́гнетъ прест҃ꙋ́ю  слꙋжа́й. Здѣ́ же ѻ҆бы́чай и҆́мамы, дїа́конꙋ сїѧ̑  дѣ́йствовати: є҆гда́ же преста́нетъ честѝ, тогда̀ ше́дъ  ста́нетъ коне́цъ трапе́зы бра́тскїѧ, зрѧ̀ оу҆миле́ннѣ къ  настоѧ́телю, и҆ рꙋ́цѣ согбе́ннѣ и҆мѣ́ѧ при пе́рсехъ, и҆  велегла́снѡ возопи́въ, но не безчи́ннѡ, глаго́летъ: Ѻ҆тцы̀  ст҃і́и, прости́те мѧ̀ грѣ́шнаго. И҆ па́дъ прикло́нитсѧ до  землѝ. И҆ прїи́мъ мл҃твꙋ и҆ бл҃гослове́нїе, востае́тъ.  Трапе́зѣ же соверши́вшейсѧ, настоѧ́тель оу҆дарѧ́етъ въ  кандїю̀, и҆ всѣ̑мъ воста́вшымъ, а҆́бїе глаго́лютъ  бл҃годаре́нїе. И҆ воздвиза́етъ прест҃ꙋ́ю по ѻ҆бы́чаю,  ꙗ҆́кѡ предписа́сѧ въ слꙋ́жбѣ воскрⷭ҇ной ли́стъ ѳ҃ на  ѡ҆боро́тѣ. А҆ и҆дѣ́же панагі́и чи́на не быва́етъ,  воста́вше глаго́лютъ: Бл҃гослове́нъ бг҃ъ ми́лꙋѧй и҆ пита́ѧй  на́съ ѿ ю҆́ности на́шеѧ: Сла́ва тебѣ̀ гдⷭ҇и: Бл҃годари́мъ  тѧ̀ хрⷭ҇тѐ бж҃е на́шъ: Та́же, Досто́йно є҆́сть: Сла́ва, и҆  ны́нѣ: Гдⷭ҇и поми́лꙋй, три́жды: Бл҃гословѝ. Настоѧ́тель  глаго́летъ: Бл҃гослове́нъ бг҃ъ ми́лꙋѧй и҆ пита́ѧй на́съ ѿ  свои́хъ бога́тыхъ дарѡ́въ: И҆сходѧ́щꙋ же є҆мꙋ̀ и҆з̾  трапе́зы, трапеза́рь со слꙋжи́тели па́даетъ пред̾ ни́мъ,  просѧ̀ проще́нїѧ. И҆ настоѧ́тель глаго́летъ: Бг҃ъ да  сп҃се́тъ и҆ поми́лꙋетъ послꙋжи́вшихъ на́мъ. И҆ та́кѡ бра́тїѧ  и҆схо́дѧтъ и҆з̾ трапе́зы въ кє́ллїи бл҃гочи́ннѡ и҆  немѧте́жнѡ, творѧ́ще мета́нїе настоѧ́телю. Се́й оу҆́бѡ  оу҆ста́въ сꙋббѡ́тъ, и҆ недѣ́ль, и҆ пра́здникѡвъ, и҆ дне́й  седми́чныхъ, кромѣ̀ н҃-цы, во всѐ лѣ́то держа́ти и҆  соблюда́ти лѣ́по є҆́сть. Вїно́ же, а҆́ще прилꙋчи́тсѧ, не  досто́итъ да́тисѧ по оу҆ста́вꙋ во и҆́нъ де́нь, но въ  недѣ́лю, и҆лѝ въ гдⷭ҇скїѧ пра́здники, и҆лѝ въ дрꙋга̑ѧ  нꙋ̑жднаѧ оу҆тѣшє́нїѧ: че́рпати же тогда̀ потре́бно  є҆́сть во всѐ лѣ́то на таковы̑ѧ, по є҆ди́ной ча́ши,  и҆лѝ по двѣ̀, и҆лѝ мно́жицею по трѝ, и҆ и҆́но ничто́же.  Двѣ́ бо, и҆лѝ трѝ ча́шы, не по оу҆ста́вꙋ реко́хомъ, но  по нꙋ́жди быва́ти. И҆ па́че а҆́ще слꙋчи́тсѧ, ꙗ҆́коже  рѣ́хомъ ѡ҆ трїе́хъ послꙋже́нїихъ, въ недѣ́лю, и҆лѝ въ  вели̑кїѧ пра́здники, є҆лма̀ ꙗ҆́коже въ снѣ́ди два̀  послꙋже́нїѧ, подоба́ше и҆мѣ́ти оу҆ста́въ, мно́гажды же и҆  є҆ди́но. Си́це и҆ въ вїнѣ̀ двѣ̀ ча́шы, мно́жицею же и҆  є҆ди́нꙋ и҆мѣ́ти, оу҆ста́въ. А҆́ще слꙋчи́тсѧ и҆ во  оу҆речє́нныѧ дни̑, ꙗ҆́коже рѣ́хомъ всегда̀, ꙗ҆́коже и҆  вели́кїй сѷмеѡ́нъ чꙋдотво́рецъ глаго́летъ: Ꙗ҆́кѡ похвала̀  мона́хꙋ, є҆́же не пи́ти вїна̀. А҆́ще ли и҆ пїе́тъ не́мощи  ра́ди тѣ́ла своегѡ̀, ма́лѡ да и҆спива́етъ. Подо́бнѡ же и҆  вели́кїй пі́менъ ѻ҆те́цъ на́шъ глаго́летъ: ꙗ҆́кѡ вїна̀  ѿню́дъ не подоба́етъ пи́ти мона́хѡмъ. Сегѡ̀ ра́ди и҆ во  и҆́нъ де́нь про́стъ, кромѣ̀ недѣ́ли, не́мощи ра́ди  нꙋ́ждныѧ нѣ́кїѧ, по словесѝ ст҃а́гѡ сѷмеѡ́на, ма́ло  нѣ́что подоба́етъ пи́ти врачева́нїѧ ра́ди: и҆ а҆́ще и҆  є҆́сть, не дае́тсѧ на всѧ́къ де́нь, ꙗ҆́коже бж҃е́ствєннаѧ  пра̑вила повелѣва́ютъ. А҆́ще ли прилꙋчи́тсѧ въ си́хъ дне́хъ  сы́ръ, и҆лѝ ꙗ҆́ица, и҆лѝ ры́ба, ꙗ҆́сти досто́итъ, а҆ не  пещи́сѧ: ча́сть же сы́ра мѣ́рити подоба́етъ комꙋ́ждо,  подаѧ́ти бра́тїѧмъ ѻ҆́нгїѧ, и҆ по́лъ дрꙋгі́ѧ. Та́кожде и҆  ма́сло мѣ́рою оу҆ста́вленою да влага́етсѧ въ ко́еждо  варе́нїе. Семꙋ̀ оу҆ста́вꙋ подоба́етъ бы́ти всегда̀, є҆гда̀  ꙗ҆дѧ́тъ сїѧ̑ ѻ҆боѧ̑. А҆́ще ли нѣ́кое оу҆тѣше́нїе ѿ  нѣ́коегѡ хрⷭ҇толюби́ва бꙋ́детъ, и҆ за є҆́же не ѡ҆печа́лити  прине́сшаго, по нꙋ́жди мѣ́рꙋ ѡ҆ставлѧ́ти, и҆ сѐ па́ки, не  без̾ разсмотре́нїѧ и҆ безпеча́льнѣ: но поле́знѣйшее  твори́ти во сла́вꙋ бж҃їю. А҆́ще ли не та́кѡ слꙋчи́тсѧ,  всегда̀ оу҆чинє́нныѧ дни̑, тѣ́миже мѣ́рилы и҆ мѣ́рами,  ѡ҆ сы́рѣ и҆ ма́слѣ, и҆ про́чими подоба́етъ пита́тисѧ: и҆  мно́жицею а҆́ще мо́щно є҆́сть, сїѧ̑ и҆ оу҆ма́лити и҆  оу҆мно́жити досто́итъ, ꙗ҆́коже оу҆́бѡ и҆ вели́кїй  васі́лїй во свои́хъ по́стныхъ писа́нїѧхъ ѡ҆б̾ѧвѝ, ре́къ:  ꙗ҆́кѡ прикаса́тисѧ оу҆́бѡ комꙋ́ждо лѣ́по є҆́сть вре́мени  нѣ́когда слꙋчи́вшꙋсѧ, є҆ли́кѡ пока́зовати тꙋ̀ сꙋ́щымъ же  и҆ зрѧ́щымъ, и҆ сїѧ̑ оу҆́бѡ та́кѡ. И҆ си́мъ оу҆́бѡ  оу҆ста́вомъ ѡ҆ сы́рѣ, и҆ ма́слѣ, и҆ вїнѣ̀, всегѡ̀  лѣ́та, по мѣ́рѣ и҆ по пра́вилꙋ твори́тисѧ подоба́етъ,  ꙗ҆́коже и҆ бж҃е́ственнїи ѻ҆тцы̀ на́ши завѣща́ша,  глаго́люще: ꙗ҆́кѡ всѧ̑ мѣ́рою и҆ пра́виломъ. Подо́бнѣ же  и҆ ст҃ы́й є҆фре́мъ глаго́летъ: ꙗ҆́кѡ вели́ка бѣда̀,  и҆дѣ́же зако́ннїи пра̑вила не жи́тельствꙋютъ. Рце́мъ же по  чи́нꙋ: По сконча́нїи оу҆́бѡ ст҃ы́ѧ н҃-цы, ре́кше, ѿ  всѣ́хъ ст҃ы́хъ да́же до ст҃ы́хъ а҆пⷭ҇лъ, во вто́рникъ и҆  четверто́къ, є҆ди́но варе́нїе досто́итъ ꙗ҆́сти без̾  ма́сла, въ ѳ҃-й ча́съ: и҆ и҆́но сꙋхоѧде́нїе. Въ  понедѣ́льникъ, сре́дꙋ и҆ пѧто́къ, сꙋхоѧде́нїе ꙗ҆́сти  подоба́етъ, хлѣ́бъ и҆ во́дꙋ, и҆ си̑мъ подѡ́бнаѧ. Въ  сꙋббѡ́тꙋ и҆ недѣ́лю, два̀ ꙗ҆дє́нїѧ подоба́етъ ꙗ҆́сти,  па́че же а҆́ще ѡ҆брѣта́ютсѧ и҆ ры̑бы. И҆ є҆гда̀ варе́нїе  ꙗ҆дѧ́тъ, подоба́етъ и҆ и҆́но ꙗ҆де́нїе съ ни́мъ ꙗ҆́сти:  ꙗ҆́кѡ да бꙋ́дꙋтъ съ ни́мъ послꙋжє́нїѧ два̀. Ѿ ст҃ы́хъ же  а҆пⷭ҇лъ, да́же до поста̀ прест҃ы́ѧ бцⷣы, во вто́рникъ и҆  четверто́къ, два̀ ꙗ҆дє́нїѧ подоба́етъ, два́жды дне́мъ: въ  сре́дꙋ же и҆ пѧто́къ, въ ѳ҃-й ча́съ ꙗ҆́сти є҆ди́ножды, по  преда́нїю ст҃ы́хъ ѻ҆тє́цъ. Ꙗ҆́коже и҆ ст҃ы́й чꙋдотво́рецъ  сѷмеѡ́нъ воѡбразѝ, глаго́лѧ: ꙗ҆́кѡ да пости́тсѧ мона́хъ  не мнѣ́е ѳ҃-гѡ часа̀. Подо́бнѣ же и҆ въ житїѝ прпⷣбнагѡ  ѻ҆тца̀ на́шегѡ пахѡ́мїа, глаго́летъ а҆́гг҃лъ: по преда́нїю  ѻ҆бщежи́тельномꙋ, ꙗ҆́кѡ въ ѳ҃-й ча́съ. И҆ є҆гда̀ хо́щꙋтъ  ꙗ҆́сти, твори́ти мл҃твы трѝ. 
И҆ ѡ҆ вторѣ́й же трапе́зѣ ма́лѡ подоба́етъ и҆зрещѝ: По  воста́нїи же бра́тїи ѿ трапе́зы, да бꙋ́детъ и҆ второ́е  ꙗ҆де́нїе, да предложи́тсѧ бра́шно, ꙗ҆́коже и҆ на пе́рвой  трапе́зѣ, да ꙗ҆дѧ́тъ трапеза́рь и҆ чте́цъ, и҆ про́чїи  слꙋжи́тели. Подоба́етъ же и҆ сїѐ вѣ́дати, ꙗ҆́кѡ ни  є҆ди́номꙋ досто́итъ понѐ ма́лѡ оу҆крꙋ́ха взѧ́ти ѿ  трапе́зы, и҆лѝ и҆но́мꙋ даѧ́ти, и҆лѝ во свою̀ ке́ллїю  нестѝ. Но никто̀ ѿ бра́тїй да про́ситъ во свою̀ ке́ллїю  хлѣ́ба, и҆лѝ со́чива, и҆лѝ ва́рива, и҆лѝ ѻ҆воща̀, и҆лѝ  и҆́но что̀ та́мѡ и҆мѣ́ти: но всѐ ѻ҆́бще да ꙗ҆дѧ́тъ.  А҆́ще ли кто̀ не́мощи ра́ди прїитѝ въ трапе́зꙋ не  возмо́жетъ, таково́мꙋ, по повелѣ́нїю настоѧ́телѧ, да́ти въ  ке́ллїю є҆гѡ̀ всѐ. А҆́ще ли кто̀ по́сланъ бы́въ ко́еѧ  ра́ди потре́бы, и҆ оу҆ме́длитъ прїитѝ съ бра́тїею на  трапе́зꙋ, дадѧ́тъ и҆ томꙋ̀: но въ трапе́зѣ да ꙗ҆́стъ. Ни  є҆ди́номꙋ же, по рече́нномꙋ ѡ҆́бразꙋ, бꙋ́ди лѣ́ть въ  ке́ллїи ꙗ҆́сти: сѐ оу҆́бѡ ѿню́дъ ѿрица́емъ. По  вече́рни же оу҆дарѧ́етъ въ би́ло три́жды, и҆ вхо́дѧтъ  бра́тїѧ въ трапе́зꙋ. Ве́чери же ра́ди, ничто́же вари́ти  подоба́етъ, не стꙋде́ное же є҆го̀ ꙗ҆дѧ́тъ, но тепло̀, ѿ  ѻ҆бѣ́да до ве́чера соблюдено̀: Да бꙋ́детъ оу҆́глїе на  ѻ҆гни́щи, и҆ на не́мъ сосꙋ́дъ гли́нѧнъ ста́нетъ до ве́чера,  и҆ та́кѡ со́чиво тепло̀ бꙋ́детъ, и҆ без̾ вреда̀ и҆  сла́достно, на ве́чери же поста́витсѧ. Вше́дше же бра́тїѧ въ  трапе́зꙋ, и҆ рече́тъ кела́рь велегла́снѡ: Гдⷭ҇и бл҃гословѝ,  и҆ помоли́сѧ. Та́же настоѧ́тель оу҆да́ритъ въ кандїю̀, и҆  глаго́лютъ: Ꙗ҆дѧ́тъ оу҆бо́зїи и҆ насы́тѧтсѧ, и҆  восхва́лѧтъ гдⷭ҇а взыска́ющїи є҆го̀, жива̑ бꙋ́дꙋтъ сердца̀  и҆́хъ въ вѣ́къ вѣ́ка. Сла́ва, и҆ ны́нѣ: Гдⷭ҇и поми́лꙋй,  три́жды. Бл҃гословѝ. Настоѧ́тель рече́тъ: хрⷭ҇тѐ бж҃е,  бл҃гословѝ ꙗ҆́стїе и҆ питїѐ рабѡ́мъ твои̑мъ: ꙗ҆́кѡ ст҃ъ  є҆сѝ всегда̀, ны́нѣ и҆ при́снѡ, и҆ во вѣ́ки вѣкѡ́въ.  А҆́ще є҆́сть оу҆тѣше́нїе: че́рпаютъ питїѧ̑ по двѣ̀  ча̑ши, по ѡ҆́бразꙋ, и҆́же на ѻ҆бѣ́дѣ. По ве́чери же  воста́въ ѿ трапе́зы, кела́рь рече́тъ: Мл҃твами ст҃ы́хъ  ѻ҆тє́цъ на́шихъ: Мы́ же рече́мъ: А҆ми́нь. Сла́ва, и҆  ны́нѣ: Гдⷭ҇и поми́лꙋй, три́жды. Бл҃гословѝ. Та́же: Бы́сть  чре́во твоѐ ст҃а́ѧ трапе́за, и҆мꙋ́щаѧ нбⷭ҇наго хлѣ́ба,  хрⷭ҇та̀ бг҃а на́шего, ѿ негѡ́же всѧ́къ ꙗ҆ды́й не  оу҆мира́етъ, ꙗ҆́коже речѐ всѣ́хъ бг҃ороди́тельнице  пита́тель. Та́же: Чⷭ҇тнѣ́йшꙋю херꙋві̑мъ: И҆ посе́мъ:  Возвесели́лъ ны̀ є҆сѝ гдⷭ҇и въ творе́нїихъ твои́хъ, и҆ въ  дѣ́лѣхъ рꙋкꙋ̀ твоє́ю возра́дꙋемсѧ: зна́менасѧ на на́съ  свѣ́тъ лица̀ твоегѡ̀ гдⷭ҇и: да́лъ є҆сѝ весе́лїе въ  се́рдцѣ мое́мъ, ѿ плода̀ пшени́цы, вїна̀ и҆ є҆ле́а  своегѡ̀ оу҆мно́жишасѧ: въ ми́рѣ вкꙋ́пѣ оу҆снꙋ̀ и҆  почі́ю: ꙗ҆́кѡ ты̀ гдⷭ҇и є҆ди́наго на оу҆пова́нїи всели́лъ  мѧ̀ є҆сѝ. Сла́ва, и҆ ны́нѣ: Гдⷭ҇и поми́лꙋй, три́жды.  Бл҃гословѝ. Настоѧ́тель глаго́летъ: Съ на́ми бг҃ъ, свое́ю  бл҃года́тїю и҆ чл҃вѣколю́бїемъ всегда̀, и҆ ны́нѣ и҆  при́снѡ, и҆ во вѣ́ки вѣкѡ́въ, а҆ми́нь. И҆ и҆сходѧ́ще и҆з̾  трапе́зы ко́ждо въ кє́ллїи своѧ̑, творѧ́тъ мета́нїе  настоѧ́телю. 


[глⷡ҇а л҃ѕ] Ѡ҆ молча́нїи на трапе́зѣ. 
Мно́гꙋ же ѻ҆па́сствꙋ подоба́етъ бы́ти, є҆́же не  проглаго́лати никомꙋ́же на трапе́зѣ ѿню́дъ каково́либо  сло́во, кромѣ̀ стїха̀ и҆ чте́нїѧ: є҆гда́ же нꙋ́жды вре́мѧ  приключи́тсѧ, настоѧ́телю до́лжно є҆́сть проглаго́лати  є҆ди́номꙋ то́чїю, и҆лѝ слꙋжа́щемꙋ трапе́зѣ, но со  щадѣ́нїемъ и҆ благоговѣ́нїемъ. 
Ѡ҆ со́чивѣ же и҆ ѻ҆во́щїи. 
Си́це досто́итъ бы́ти по оу҆ста́вꙋ вели́кихъ монастыре́й:  бо́бъ, сочеви́ца, горо́хъ, є҆гда̀ сꙋ́ть ѡ҆бварє́на, по  є҆ди́ной по́лной ми́скѣ коемꙋ́ждо ѿ бра́тїй, по ра́внꙋ.  Ꙗ҆́коже оу҆́бѡ и҆ ѿ ѻ҆де́жды: ѻ҆́ва оу҆́бѡ сꙋ́ть  прїѡбрѣ́тна, ѻ҆́ва же скꙋпѣ̑йша: ꙗ҆́коже речѐ и҆  вели́кїй васі́лїй: ꙗ҆̀же оу҆до́бь прїѡбрѣта́ємаѧ, и҆  нꙋ́жнꙋю потре́бꙋ и҆сполнѧ̑ющаѧ, подоба́етъ и҆збира́ти  проти́вꙋ вре́мене. На сꙋхоѧде́нїи же ꙾стафи́ды꙾ ꙾вїногра́дъ  сꙋхі́й꙾, и҆ ма́слицы, и҆ ꙗ҆́гѡды ві̑нныѧ сꙋ́хи, ре́кше  є҆ди́но ко́еждо на кі́йждо де́нь: ма́слицъ оу҆́бѡ ча́шицꙋ  по́лнꙋ пи́тїю: стафи́дъ же ра́внꙋ: ѻ҆рѣ́хѡвъ ѕ҃: смо́квей  и҃ сре́днихъ: ма̑лыѧ оу҆́бѡ, и҆ вели̑кїѧ ра́знствꙋютъ.  Та́кѡ оу҆́бѡ досто́итъ и҆ ѿ про́чихъ ѻ҆воще́хъ  подо́бныхъ си̑мъ: ꙗ҆́коже вы́ше рѣ́хомъ, ѿ прѧже́ныхъ  со́чивѣхъ. Сїѧ̑ же всѧ̑, и҆ варє́на же и҆ сꙋ́рѡва,  є҆гда́ же сꙋ́ть сꙋха̀, та́коже подо́бно є҆́сть. Є҆гда́  же вре́мѧ и҆́мать зелєна̀, и҆ пи́ща и҆ мѣ́ра  ра́знствꙋетъ. Ѿ ѕе́лей же ꙗ҆́коже є҆́сть, подо́бно и҆  варє́на и҆ сꙋ́рѡва, и҆ є҆ще́ же и҆ ква́шєна, рекѡ́мыѧ  а҆рме́а и҆ комбо́ста: фа́во сла́но, и҆ рѣ́па со  оу҆́ѯꙋсомъ, и҆ прѡ́чаѧ подѡ́бнаѧ си̑мъ оу҆готѡ́влена,  и҆ подоба̑ющаѧ въ пѡ́стныѧ дни̑, и҆ нꙋ́жнꙋю потре́бꙋ  и҆сполнѧ̑ющаѧ. Си́це оу҆̀бо ѡ҆кормлѧ́еми бж҃їею  бл҃года́тїю, лихои́мства свободи́мсѧ, ꙗ҆́коже нѣ́кїй ѿ  ст҃ы́хъ глаго́летъ: ꙗ҆́кѡ лихоимѣ́нїе є҆́сть сїѐ, є҆́же  и҆зли́шнее и҆ па́че потре́бы. ѿѻнꙋ́дꙋже и҆ а҆пⷭ҇лъ,  ꙗ҆̀же ѿ бж҃їѧ црⷭ҇твїѧ на́съ ѿлꙋча̑ющаѧ и҆зсчита́ѧ, и҆  сїю̀ стра́сть ко и҆нѣ̑мъ, глаго́летъ: ꙗ҆́кѡ лихои́мцы  црⷭ҇твїѧ бж҃їѧ не наслѣ́дѧтъ. А҆ є҆́же ли́шше стѧжева́ти,  ѡ҆ всѧ́кой ве́щи прїе́млетсѧ. 
Сїѧ̑ же всѧ̑ ѻ҆бщежи́тельнїи чи́ни преда́ша. Сокоѧде́нїѧ  же и҆ сꙋхоѧде́нїѧ мѣ́рꙋ всѣ̑мъ ѻ҆па́снѡ повелѣ́ша: и҆  познава́нїе ра́вности, и҆ прозѧба́ющихъ собла́знъ, и҆  про́чихъ ви́нъ, къ хотѧ́щымъ со множа́йшими жи́ти, сегѡ̀  ра́ди оу҆́бѡ а҆́ще и҆ когда̀ нѣ́сть ма́сла, и҆  прилꙋчи́тсѧ и҆́но что̀ твори́ти, въ потре́бꙋ по нꙋ́жди.  А҆́ще ли прилꙋ́чаемъ ни сегѡ̀ нѣ́сть, не досто́итъ пещи́сѧ  ѡ҆ се́мъ. Въ сꙋббѡ́тꙋ, ꙗ҆́коже и҆ предвари́вше мно́жицею  рѣ́хомъ, въ нача́лѣ є҃-гѡ часа̀ подоба́етъ поставлѧ́ти  трапе́зꙋ, и҆ ꙗ҆́сти два̀ ꙗ҆дє́нїѧ, ꙗ҆́коже вы́ше  рѣ́хомъ: кромѣ́ же си́хъ, а҆́ще по́слетъ бг҃ъ что́либо,  подоба́етъ ꙗ҆́сти всѧ̑ ꙗ҆̀же сꙋ́ть, во сла́вꙋ бж҃їю. Не  досто́итъ же пещи́сѧ, ꙗ҆́коже бж҃е́ственнїи ѻ҆тцы̀  преда́ша. И҆ са́мъ гдⷭ҇ь глаго́летъ: ꙗ҆́кѡ не пецы́тесѧ  что̀ ꙗ҆́сте, и҆ прѡ́чаѧ. И҆ а҆пⷭ҇лъ и҆зли́шнѧѧ попечє́нїѧ  ѿсѣца́ѧ, речѐ: и҆мꙋ́ще же пи́щꙋ и҆ ѡ҆дѣѧ́нїе, си́ми  дово́льни бꙋ́демъ. Та́кожде и҆ въ недѣ́лю, въ г҃-й ча́съ,  ре́кше, на концѣ̀ є҆гѡ̀ лѣ́по є҆́сть поставлѧ́ти  трапе́зꙋ, и҆ ꙗ҆́сти два̀ варє́нїѧ: а҆́ще ли по́слетъ  хрⷭ҇то́съ, и҆ и҆́но что̀ не слага́ющеесѧ ѻ҆боемꙋ̀ ꙗ҆́стїю,  подоба́етъ ꙗ҆́сти и҆ тре́тїе, ꙗ҆́коже предреко́хомъ, по  нꙋ́жди. Не досто́итъ же прїима́ти сѐ во оу҆ста́въ, но по  слꙋ́чаю а҆́ще бꙋ́детъ: ꙗ҆́сти же въ сꙋббѡ́тꙋ, и҆ ве́черъ,  подо́бнѣ же и҆ въ недѣ́лю, и҆ въ пра́здники, въ ни́хже  что́либо забавле́нїе ско́рагѡ вкꙋше́нїѧ не бꙋ́детъ, на  кото́рыйждо ꙗ҆́кѡ подо́бно є҆́сть. та́кожде и҆ ѡ҆ вїнѣ̀,  ꙗ҆́коже предреко́хомъ, быва́ти до́лжно є҆́сть. Въ вели̑кїѧ  же пра́здники, си́рѣчь хрⷭ҇тѡ́вы, и҆ бг҃оро́дичны, и҆  прⷣтє́чевы, ржⷭ҇тво̀ и҆ оу҆сѣкнове́нїе: и҆ є҆щѐ къ  си̑мъ ст҃ы́хъ а҆пⷭ҇лъ петра̀ и҆ па́ѵла, въ како́въ ли́бо  де́нь прилꙋчи́тсѧ, въ понедѣ́льникъ, и҆лѝ сре́дꙋ, и҆лѝ  пѧто́къ, си́це твори́ти подоба́етъ: въ хрⷭ҇тѡ́вы оу҆́бѡ и҆  въ бг҃оро́дичныѧ, ꙗ҆́кѡ въ де́нь недѣ́льный, кромѣ̀  то́чїю ст҃ы́ѧ м҃-цы: подо́бнѣ же и҆ прⷣте́чєвы, и҆  рече́нныхъ ст҃ы́хъ а҆пⷭ҇лъ. Въ срє́днїѧ же пра́здники, въ  ѕ҃-й ча́съ подоба́етъ поставлѧ́ти трапе́зꙋ и҆ ве́черю: ѡ҆  снѣ́ди же, ꙗ҆́коже и҆ въ про́чихъ дне́хъ. А҆́ще ли  слꙋчи́тсѧ въ де́нь по́стенъ сꙋ́хо ꙗ҆́сти досто́итъ на  ѡ҆бѣ́дѣ. А҆́ще ли и҆ варе́нїе подоба́етъ, без̾  оу҆слажде́нїѧ да быва́етъ, а҆́ще оу҆го́дно є҆́сть бг҃ꙋ:  и҆лѝ мно́жицею и҆ со оу҆слажде́нїемъ, є҆гда̀ не зри́тсѧ  бѣда̀ дꙋшѝ. Въ ма̑лыѧ же пра́здники, въ ѳ҃-й ча́съ  подоба́етъ ꙗ҆́сти, ꙗ҆́коже оу҆го́дно бг҃ꙋ да быва́етъ,  ꙗ҆́коже и҆ въ про́чыѧ дни̑, є҆ди́ною же дне́мъ. А҆́ще ли  подоба́етъ и҆ въ ма̑лыѧ пра́здники, варе́нїе без̾ є҆ле́а  да быва́етъ, а҆́ще оу҆го́дно є҆́сть бг҃ꙋ, и҆лѝ съ  є҆ле́емъ, є҆гда̀ бѣда̀ дꙋше́внаѧ не зри́тсѧ. Сїе́ же  разсꙋжде́нїе снѣ́ди пра́здничной и҆звѣствова́ное, по  смотре́нїю бы́сть всѧ́кѡ ст҃ы́хъ ѻ҆тє́цъ сїѧ̑ преда́вшихъ:  и҆̀же оу҆̀бо ѿ ѻ҆тє́цъ воѡбражє́нныѧ пра́здники, со  ѻ҆па́сствомъ, и҆ со стра́хомъ же и҆ ра́зꙋмомъ бж҃їимъ, въ  снѣ́дехъ проходи́ти досто́итъ, и҆ въ са́мыхъ тѣ́хъ  просты́хъ дне́хъ, мно́жае же па́че въ по́стныхъ: на мно́гихъ  бо мѣ́стѣхъ взако́ненныхъ бж҃е́ственныхъ писа́нїѧхъ  ѡ҆брѣта́ютсѧ ѿлꙋчены̀ снѣ́ди въ пра́здникахъ, и҆  премѣне́ны. но ꙗ҆́коже и҆ въ ста́рчествѣхъ глаго́летъ:  ꙗ҆́кѡ пра́здникъ не вїнопи́тїемъ смотрѧ́й сотворѧ́ти, но  ѡ҆бновле́нїемъ оу҆ма̀, и҆ дꙋше́вною чистото́ю,  ѡ҆б̾ѧда́ѧйсѧ же и҆ ѡ҆пива́ѧйсѧ прогнѣвлѧ́етъ па́че  преднача́льствꙋющагѡ торжество̀. 


[глⷡ҇а л҃з] Ѡ҆ пѣ́нїи, 
ꙗ҆́кѡ не подоба́етъ кромѣ̀ собо́ра ѻ҆со́бнѣ пѣ́ти. 
Досто́итъ и҆ сїѐ вѣ́дати: занѐ ꙗ҆́коже предреко́хомъ ѡ҆  пѣ́нїи, ꙗ҆́кѡ по преда́нїю оу҆́бѡ, не подоба́етъ  и҆мѣ́ти во ѻ҆́бщемъ житїѝ оу҆ста́ва, кромѣ̀ ѻ҆́бщины  пѣ́ти ѱалмы̀ ѻ҆со́бнѣ, и҆лѝ и҆́нꙋ слꙋ́жбꙋ, но всѧ̑  посредѝ бы́ти, ра́звѣ а҆́ще что̀ по пра́ведномꙋ сло́вꙋ на  по́льзꙋ и҆ сп҃се́нїе дꙋшѝ є҆́сть, по коемꙋ́ждо  предписа́хомъ ѡ҆́бразꙋ, и҆ съ настоѧ́щагѡ совѣ́томъ. 


[глⷡ҇а л҃и] Ѡ҆ є҆́же не подоба́етъ ꙗ҆́сти 
кромѣ̀ ѻ҆́бщїѧ трапе́зы. 
Потре́бно є҆́сть вѣ́дати: ꙗ҆́кѡ не подоба́етъ по  преда́нїю ꙗ҆́сти комꙋ̀ ѻ҆со́бь, па́че же настоѧ́телю: но  а҆́ще бꙋ́детъ ра́ди воздержа́нїѧ вѧ́щшагѡ и҆ по́двига и҆лѝ  нѣ́кїѧ и҆ны́ѧ бл҃госло́вныѧ вины̀, повелѣ́нїемъ дꙋхо́внѣ  настоѧ́щагѡ, во сп҃се́нїе дꙋ́шъ да быва́етъ: а҆ не по  кова́рствꙋ бѣсо́вскомꙋ, и҆ сїѐ не неподо́бно, нижѐ не  свидѣ́тельствовано: но и҆ свидѣ́тельства мнѡ́жайша и҆́мамы  въ по́стныхъ вели́кагѡ васі́лїа, ꙗ҆́коже є҆гда̀  глаго́летъ, ꙗ҆́кѡ проти́вꙋ мѣ́стꙋ и҆ растворе́нїю. Си́це  и҆ пи́ща да быва́етъ. И҆ па́ки во є҆́же ѡ҆ ст҃о́мъ  пахѡ́мїи, пи́ща премѣне́нна бы́сть ѿ ст҃а́гѡ, и҆  бж҃е́ственнагѡ а҆́гг҃ла, и҆ нѣ́цыи же ѿ ст҃ы́хъ въ  мꙋже́хъ же и҆ жена́хъ, во ѻ҆́бщихъ житїѧ́хъ пости́шасѧ  вѧ́щшимъ посто́мъ и҆ бдѣ́нїемъ, и҆ ничто́же возбранѧ́юще:  то́чїю ѡ҆ по́двигахъ да быва́етъ, а҆́ще и҆ согласꙋ́етсѧ въ  сла́вꙋ бж҃їю, а҆ не на вре́дъ дꙋшѝ. 


[глⷡ҇а л҃ѳ] Ѡ҆ ѻ҆де́ждахъ и҆ ѻ҆бꙋ́щахъ, 
и҆ все́й тѣле́снѣй потре́бѣ. 
Ꙗ҆́кѡ оу҆́бѡ ѡ҆ пи́щи мона́хѡмъ рѣ́ша бж҃е́ственнїи  ѻ҆тцы̀, добро̀ є҆́сть просто́е и҆ не и҆зли́шнее  и҆збира́ти: по томꙋ́же ѡ҆́бразꙋ и҆ ѡ҆дѣѧ́нїе и҆мѣ́ти  нꙋ́ждно, ꙗ҆́коже вели́кїй васі́лїй въ по́стныхъ свои́хъ  словесѣ́хъ, тонкоча́стнѣ нѣ́какѡ сказꙋ́етъ, ѡ҆  подоба́ющей всѧ́цѣй потре́бѣ мона́хꙋ. Потре́бно є҆́сть и҆  на́мъ проти́вꙋ си́лы си̑мъ оу҆ста́вѡмъ послѣ́довати:  лѣ́по оу҆́бѡ є҆́сть, є҆ди́номꙋ комꙋ́ждо ѿ бра́тїй  двѣ̀ ѻ҆дє́жды и҆мѣ́ти, є҆ди́нꙋ ве́тхꙋ и҆ скро́панꙋ,  дрꙋгꙋ́ю же здра́вꙋ, за є҆́же премѣнѧ́тисѧ, ꙗ҆кова́ же  проти́вꙋ мѣ́стꙋ рꙋ̑бища твори̑ма сꙋ́ть, и҆ па́че и҆нѣ́хъ  сꙋ́ть оу҆до́бь кꙋпꙋ́єма, ꙗ҆́коже бж҃е́ственнїи ѻ҆тцы̀  повелѣ́ша. А҆́ще ли ѿ и҆ны́ѧ страны̀ ѡ҆брѣта́ютсѧ, и҆  сꙋ́ть малоцѣ̑ннѣйша, и҆ прѡ́ста, и҆ немѧтє́жна, и҆  неꙋкраси̑ма, и҆ подоба́етъ оу҆до́бнѣйшее во все́мъ  гони́ти. Та́кожде и҆ вє́рхнѧѧ ма́нтїа ѿ нище́тныхъ и҆  просты́хъ во́лнъ и҆мѣ́ти подоба́етъ, ꙗ҆́кѡ да слꙋ́жатъ  зимѣ̀, во внꙋ́трь же и҆ внѣ̀: въ лѣ́тѣ бо не мно́гѡ на  потре́бꙋ сꙋ́ть, ꙗ҆́коже ѻ҆тцы̀ повелѣва́ютъ. Та́кожде и҆  холе́вы є҆ди́ны, ꙗ҆́коже бы нище́тны ѕѣлѡ̀, дрꙋго́е же  ѡ҆дѣѧ́нїе на потре́бꙋ зи́мнꙋю: и҆ про́стѡ рещѝ, а҆́ще что̀  и҆́но на потре́бꙋ є҆́сть тѣле́съ. И҆ подоба́етъ ѡ҆́бразꙋ  на́шемꙋ ѿ внꙋ́трь же и҆ внѣ̀: ѻ҆ба́че во все́мъ,  ꙗ҆́коже рече́сѧ, хꙋдо́е же и҆ скꙋ́дное, и҆ ко є҆ди́номꙋ  смотре́нїю, то́чїю потре́бꙋ и҆сполнѧ́ющее. Сїѐ оу҆́бѡ  оу҆го́дно є҆́сть, и҆ во все́мъ ключа́емое незазо́рно. и҆  ꙾ша́пкꙋ꙾ ꙾подка́пъ꙾ до́лжно є҆́сть и҆мѣ́ти є҆ди́нꙋ, и҆  пла́тъ и҆мꙋ́щъ покро́въ, ꙗ҆ково́ же є҆́сть и҆ ѡ҆дѣѧ́нїе,  си́це и҆ то̀ и҆мѣ́ти. 


[глⷡ҇а м҃] Є҆гда̀ кто̀ хо́щетъ ѿлꙋчи́тисѧ бра́тства. 
И҆ пе́рвое подоба́ющее врачева́нїе, ѡ҆ и҆́же по бз҃ѣ  врача̀ своего̀ прїи́метъ, ꙗ҆́кѡ и҆ гдⷭ҇ь пре́далъ є҆́сть,  не прихо́дитъ же ѿню́дъ во и҆сцѣле́нїе, тогда̀ про́чее да  бꙋ́детъ тѝ ꙗ҆́кѡ и҆ноѧзы́чникъ и҆ мыта́рь. Ѡ҆́бразъ  таковы́хъ, ꙗ҆вле́на пока́зовати того̀, да пла́тъ  камила́вцѣ ѿшива́етъ настоѧ́й, и҆ взе́млетъ и҆̀, и҆лѝ  ве́сь камила́въ: ꙗ҆́кѡ да да́ннꙋю є҆мꙋ̀ бл҃года́ть  ѻ҆каѧ́нномꙋ, ѿ негѡ̀ къ себѣ̀ па́ки возврати́тъ,  ꙗ҆́коже речѐ гдⷭ҇ь: А҆́ще нѣ́сть досто́инъ ми́ра до́мъ,  къ ва́мъ возврати́тсѧ ми́ръ ва́шъ, и҆ прѡ́чаѧ. И҆ ст҃ы́й же  кассїа́нъ, и҆́же ны́нѣ ѿрица́ющыѧсѧ, и҆ въ преспѣ́ѧнїе  не преходѧ́щѧ, совлачи́ти всѧ́чески речѐ ѻ҆би́тєльнаѧ  ѡ҆дѣѧ̑нїѧ, и҆ во своѝ є҆гѡ̀ мїрскі̑ѧ ѡ҆блачи́ти  ѻ҆дє́жды, ꙗ҆̀же носѧ́й вни́де, и҆ та́кѡ ѿ ѻ҆би́тели  и҆схо́дитъ. 
[зрѝ] Ѿ горѣ̀ ст҃а́гѡ а҆ѵѯе́нтїа: Оу҆вѣ́дѣхомъ же  ѡ҆ се́мъ и҆ нѣ́что дрꙋго́е, ди́вно и҆ ѕѣлѡ̀ и҆зрѧ́дно, въ  горѣ̀ ст҃а́гѡ а҆ѵѯе́нтїа, ѡ҆б̾ ѻ҆́нъ по́лъ  кѡнстанті́нѧ гра́да, во ѻ҆би́тели глаго́лемѣй кѵ́ръ  а҆нтѡ́нїевѣ, глаго́летсѧ нѣ́что таково̀ быва́ти: въ  дневно́мъ бо бдѣ́нїи, и҆ на чте́нїи, всѝ мона́си сѣдѧ́ще  дѣ́лаютъ, и҆̀же ѿ на́съ глаго́лємыѧ сѣ́рѧди, свои́ми  рꙋка́ми. Ѻ҆́во оу҆̀бо за є҆́же бѡ́дрымъ бы́ти, и҆  внима́ти чтє́нїѧ: ѻ҆́во же и҆ за є҆́же бл҃гослови́тисѧ  си̑мъ, ꙗ҆́кѡ во вре́мѧ ѻ҆́бщагѡ собра́нїѧ дѣ́лаємымъ: и҆  бы́ти бл҃гословє́ннымъ и҆̀хже пришива́ютъ на бра́тнихъ  ѻ҆де́ждахъ, ꙗ҆́коже ѻ҆бы́чай є҆́сть мона́хѡмъ. И҆ а҆́ще  хо́щетъ кто̀ мона́хѡвъ когда̀ оу҆́бѡ ѿитѝ ѿ  ѻ҆би́тели, и҆ по є҆́же всѧ̑ подоба̑ющаѧ на не́мъ  и҆спо́лнити. А҆́ще ли не покори́тсѧ и҆ не хо́щетъ  и҆спра́витисѧ, тогда̀ оу҆́бѡ сѣ́рѧдь то́чїю ѿ ѻ҆де́жды  є҆гѡ̀ ѿши́вше оу҆ себѐ оу҆держава́ютъ: и҆  бл҃гослове́нїе своѐ ѿ негѡ̀ ѿе́мше, томꙋ̀  неприча́стное, ѕлоча́стнаго же ѿ ѻ҆би́тели ѿпꙋща́ютъ.  Семꙋ̀ оу҆̀бо ѡ҆́бразꙋ дре́внихъ ѻ҆тє́цъ, и҆ є҆ѵⷢ҇льскимъ  послѣ́дꙋюще рече́нїємъ, лѣ́по є҆́сть ма́ло что̀  подоба́ющемꙋ держа́ти, и҆ ма́нтїю а҆́ще лѣ́по є҆́сть  взима́ти настоѧ́телю, и҆ во и҆́ное ѿ внѣ́шнихъ того̀  ѡ҆дѣва́ти, а҆́ще є҆́сть мона́хъ. А҆́ще ли нѝ, понѐ  камила́въ то́чїю взима́ти, и҆ вмѣ́стѡ тогѡ̀ налага́ти  є҆мꙋ̀ и҆́ное нѣ́что ѡ҆ внѣ́шнихъ: и҆лѝ понѐ пла́тъ  є҆ѧ̀, є҆́же и҆́мать покрыва́ло: и҆ та́кѡ того̀ ѿпꙋща́ти  под̾ꙋчине́нномꙋ же подо́бнѣ, ꙗ҆́коже лѣ́по є҆́сть  твори́ти и҆ ѿпꙋща́ти и҆̀хъ: а҆ не про́стѡ та́кѡ твори́ти,  ꙗ҆́коже ѻ҆́нъ и҆́же во ѻ҆те́чницѣ настоѧ́тель, взе́мый  ве́сь ѡ҆́бразъ бра́тенъ: но со мно́гимъ ра́зꙋмомъ бж҃їимъ,  и҆ дх҃о́внымъ разсꙋжде́нїемъ, и҆ не ѡ҆ставлѧ́ти та́кѡ  и҆дꙋ́ща въ мїрско́е пребыва́нїе, дѣ́ло дѣ́лающа чꙋ́жда  такова́гѡ ѡ҆́браза, и҆ вотщѐ и҆́мѧ носѧ́ща. ѻ҆ба́че  оу҆́бѡ а҆́ще по́льзꙋетъ во сп҃се́нїе дꙋшѝ, и҆ оу҆го́дно  є҆́сть ѡ҆ се́мъ бг҃ꙋ, да бꙋ́детъ въ сла́вꙋ є҆гѡ̀, а҆ не въ  хꙋлꙋ̀: а҆́ще ли нѝ, є҆́же мни́тсѧ бг҃ꙋ добро̀ бы́ти, то̀  да быва́етъ. 


[глⷡ҇а м҃а] Ѡ҆ слꙋжи́телехъ 
и҆ про́чихъ пребыва́нїихъ бра́тскихъ. 
Досто́итъ вѣ́дати ꙗ҆̀же ѿ ст҃ы́хъ ѻ҆тє́цъ прїѧ́хомъ:  ѡ҆ вели́кагѡ же васі́лїа, и҆ ѿ житїѧ̀ ст҃а́гѡ ѻ҆тца̀  на́шегѡ пахѡ́мїа, и҆ ѿ ст҃а́гѡ кассїа́на ри́млѧнина, и҆  ѡ҆ про́чихъ ѻ҆бщежи́тельныхъ завѣща́нїй ст҃ы́хъ  ѻ҆тє́цъ, ка́кѡ подоба́етъ и҆мѣ́ти оу҆ста́въ слꙋжа́щымъ  во ст҃ѣ́й ѻ҆би́тели ѻ҆́бщагѡ житїѧ̀, дневникѡ́мъ бы́ти  въ церко́внѣй слꙋ́жбѣ параекклисїа́рхѡмъ. И҆ во  оу҆ста́вѣ оу҆́бѡ ст҃а́гѡ пахѡ́мїа, а҆́гг҃лъ предадѐ  є҆мꙋ̀ по трѝ седми̑цы и҆змѣнѧ́тисѧ, по́варꙋ и҆ про́чымъ  слꙋжи́телємъ. Во ст҃а́гѡ же кассїа́на по седми́цѣ  є҆ди́ной, та́кожде и҆ въ по́стныхъ вели́кагѡ васі́лїа.  Сегѡ̀ ра́ди подоба́етъ комꙋ́ждо ѿ бра́тїй по є҆ди́номꙋ  мѣ́сѧцꙋ рабо́тати поварско́е слꙋже́нїе, и҆ про́чихъ. И҆  па́ки дрꙋгі́й слꙋже́нїе прїе́млѧ рабо́таетъ бра́тїи,  ꙗ҆́коже и҆ гдⷭ҇ь глаго́летъ, и҆ понꙋжда́етъ є҆́же люби́ти  и҆ рабо́тати дрꙋ́гъ дрꙋ́гꙋ. А҆́ще ли оу҆вѣ́сть  настоѧ́тель ко́его ѿ бра́тїй дово́льна сꙋ́ща, во є҆́же  слꙋжи́ти и҆ по́льзоватисѧ, кꙋ́пнѡ и҆ по́льзовати, и҆  попꙋща́ти лѣ́по є҆́сть того̀ въ слꙋже́нїе: и҆́бо нижѐ  сїѐ є҆́сть не неподо́бно, но и҆ по преда́нїю ст҃ы́хъ  ѻ҆тє́цъ, ꙗ҆́коже и҆ ст҃ы́й кассїа́нъ во  ѻ҆бщежи́тельныхъ завѣща́нїѧхъ глаго́летъ. 


[глⷡ҇а м҃в] Ѡ҆ слꙋ́жбахъ тѧ́жкихъ. 
Подоба́етъ вѣ́дати: ꙗ҆́кѡ а҆́ще слꙋже́нїе тѧ́жко є҆́сть  во ѻ҆́бщинѣ, да́же до г҃-гѡ часа̀ досто́итъ трꙋди́тисѧ въ  не́мъ: до ѕ҃-гѡ же часа̀ слꙋжє́нїѧ лє́гкаѧ ѕѣлѡ̀,  є҆ли̑ка ꙗ҆́вѣ ꙗ҆́кѡ не и҆́мꙋтъ мно́гѡ рабо́ты и҆лѝ  трꙋда̀, а҆́ще и҆ ѡ҆брѣта́ютсѧ: а҆́ще ли не ѡ҆брѣта́ютсѧ,  оу҆праздни́тисѧ подоба́етъ внꙋ́трь ѻ҆би́тели на  рꙋкодѣ́лїе, и҆лѝ на и҆́но что̀, є҆́же прїе́млетъ. А҆́ще  ли ѡ҆брѣта́ютсѧ внѣ̀ ѻ҆би́тели, ꙗ҆́коже рѣ́хомъ,  подоба́етъ твори́ти до ѕ҃-гѡ часа̀. Ѿ ѕ҃-гѡ часа̀ на  слꙋжє́нїѧ такова̑ѧ да не и҆схо́дѧтъ, но внꙋ́трь ѻ҆би́тели  подоба́етъ оу҆пражднѧ́тисѧ на рꙋкодѣ́лїе, и҆ на  поꙋчє́нїѧ бж҃е́ственныхъ писа́нїй, и҆ на оу҆чє́нїѧ, и҆  про́стѡ комꙋ́ждо подвиза́тисѧ подоба́етъ, є҆́же сп҃сти́сѧ,  ꙗ҆́коже произволе́нїе и҆́мать. и҆ нижѐ вино́ю дѣ́ла,  воздержа́нїе и҆ про́чее по́стничество да разорѧ́етсѧ: нижѐ  па́ки вино́ю воздержа́нїѧ дае́тсѧ прекраще́нїе дѣ́лꙋ, но  ꙗ҆́коже лѣ́по є҆́сть, си́це твори́ти подоба́етъ. А҆́ще  ли є҆́сть принꙋ́жно слꙋже́нїе, могꙋ́щемꙋ лѣ́по є҆́сть  дѣ́лати и҆ мно́жае, є҆ли́кѡ мо́жетъ без̾ вре́да прейтѝ  вѧ́щшїй трꙋ́дъ. И҆ па́ки, є҆гда̀ нѣ́сть рабо́ты,  досто́итъ оу҆пражднѧ́тисѧ на рꙋкодѣ́лїе, и҆ поꙋчє́нїѧ  бж҃е́ственныхъ писа́нїй, и҆ и҆́но, є҆́же а҆́ще подоба́етъ  на потре́бꙋ. 


[глⷡ҇а м҃г] Ѡ҆ домꙋ̀ ѻ҆со́бномъ. 
До́мъ же є҆ди́нъ, ре́кше ке́ллїа оу҆стро́ена на  рꙋкодѣ́лїе собра́нїѧ ра́ди, до́лжно є҆́сть быва́ти, и҆ въ  не́й собира́тисѧ: но є҆́же дѣ́лати вкꙋ́пѣ, є҆ли̑ка ѿ  рꙋкодѣ́лїѧ подоба́етъ, по оу҆ста́вꙋ ѻ҆бщежи́тельныхъ  завѣща́нїй. Є҆ди́номꙋ же ѿ бра́тїи свидѣ́тельствованꙋ  въ добродѣ́тели, подоба́етъ предстоѧ́ти же и҆ наставлѧ́ти:  и҆ ѻ҆вогда̀ оу҆́бѡ честѝ бра́тїѧмъ дѣ́лающымъ, ѻ҆вогда́  же смотрѧ́ти и҆ воспреща́ти и҆̀мъ, во є҆́же оу҆молчава́ти  и҆̀мъ ѿ всѧ́кагѡ праздносло́вїѧ. но и҆ сті́хъ начина́ти  и҆̀мъ: пото́мъ же и҆ прѡ́чаѧ, ѻ҆вогда́ же и҆ дѣ́лати съ  ни́ми и҆ про́стѡ рещѝ, и҆ внѣ̀ на рабо́тꙋ, и҆ внꙋ́трь на  рꙋкодѣ́лїе, то́й да быва́етъ назира́ѧ и҆ наставлѧ́ѧ и҆́хъ.  Та́кожде и҆ безкни̑жныѧ оу҆чи́ти бж҃е́ствєннымъ  писа́нїємъ. Та́кожде є҆гда̀ нѣ́сть тꙋ̀ настоѧ́й,  подоба́етъ бы́ти вмѣ́стѡ є҆гѡ̀ и҆ въ дх҃о́вныхъ, а҆́ще  дово́ленъ є҆́сть. А҆́ще же нѝ, понѐ въ тѣле́сныхъ  довлѣ́етъ: да є҆́сть и҆ во ѻ҆бои́хъ дѣ́йствꙋѧ и҆ слꙋжѧ̀,  настоѧ́щагѡ же зако́нномꙋ ра́зꙋмꙋ, и҆ бж҃е́ствєннымъ  писа́нїємъ послѣ́довати, до́ндеже ви́дитъ настоѧ́тель  такова́го дово́льна сꙋ́ща къ слꙋже́нїємъ. Є҆гда́ же  оу҆вѣ́сть и҆звѣ́стнѡ, и҆́стиною и҆ стра́хомъ бж҃їимъ,  тогѡ̀ настоѧ́й, недово́льна сꙋ́ща къ слꙋже́нїємъ, и҆лѝ не  дѣ́йствꙋюща, ꙗ҆́коже бл҃гоꙋго́дно є҆́сть бг҃ꙋ, подоба́етъ  ѡ҆ставлѧ́ти є҆го̀, и҆ и҆на́го въ негѡ̀ мѣ́сто поставлѧ́ти,  а҆́ще и҆́мать. а҆́ще ли нѣ́сть кто̀ на сїѐ дово́ленъ, да  ѡ҆ста́витсѧ слꙋже́нїе, до́ндеже ѡ҆брѧ́щетсѧ досто́инъ кто̀  къ слꙋже́нїю томꙋ̀. 


[глⷡ҇а м҃д] Ѡ҆ дѣ́ланїи во ѻ҆́бщинѣ. 
Подоба́етъ вѣ́дати, ꙗ҆́кѡ всѣ̑мъ бра́тїѧмъ лѣ́по  є҆́сть дѣ́лати, ꙗ҆́коже и҆ предрече́сѧ: ѻ҆ба́че въ  каковѣ́йлюбо хи́трости, кі́йждо хꙋдо́жнѣ и҆́мать: и҆  могꙋ́щемꙋ оу҆́бѡ подоба́етъ дѣ́лати зе́млю до  оу҆ста́вленнагѡ вре́мене, и҆ пото́мъ дѣ́лати въ  рꙋкодѣ́лїи свое́мъ. Не могꙋ́щїи же зе́млю дѣ́лати,  такові́и во и҆ны́хъ нѣ́кїихъ разли́чныхъ, и҆ проти́вꙋ си́лы  да дѣ́лаютъ, и҆ по а҆пⷭ҇льскомꙋ сло́вꙋ, не дѣ́лаѧй бо,  речѐ, да не ꙗ҆́стъ: пребыва́нїе бо, речѐ и҆ потре́ба  бра́тнѧѧ ѿ ни́хъ хо́щетъ стро́итисѧ. И҆́же ли ѿ бра́тїи  и҆лѝ небл҃гоꙋ́менъ є҆́сть на рꙋкодѣ́лїе: и҆лѝ сѐ  оу҆́бѡ нѣ́сть, и҆ по кова́рствꙋ же нѣ́коемꙋ и҆ лꙋка́вствꙋ  не наꙋча́етсѧ, такова́го подоба́етъ на множа́йшее дѣ́ло  земно́е оу҆строѧ́ти, а҆́ще є҆́сть тѣ́ломъ здра́въ, и҆  пи́щею крѣ́покъ. А҆́ще ли є҆́сть не́мощенъ во ѻ҆бои́хъ,  на и҆на̑ѧ слꙋжє́нїѧ подоба̑ющаѧ да повелѣва́етъ, ꙗ҆́коже  и҆ бж҃е́ственнїи ѻ҆тцы̀ глаго́лютъ, ꙗ҆́кѡ да не  безпло́денъ бꙋ́детъ, и҆ не вина̀ собла́знꙋ въ про́чїихъ  бра́тїѧхъ, ꙗ҆́коже речѐ гдⷭ҇ь: лꙋка́вый ра́бе и҆  лѣни́вый, и҆ прѡ́чаѧ. ꙗ҆́коже пре́жде реко́хомъ ѡ҆ пи́щи  и҆ питїѝ, ꙗ҆́кѡ ра́ди бл҃госло́вны нѣ́кїѧ вины̀ быва́ти  ѻ҆со́бнѣ: и҆ а҆́бїе приведо́хомъ оу҆каза́нїе бл҃госло́вно  ѿ бж҃е́ственныхъ писа́нїй. Тѣ́мже ѡ҆́бразомъ по  бл҃госло́внѣй винѣ̀, съ настоѧ́щагѡ зако́ннымъ  повелѣ́нїемъ же и҆ понꙋжде́нїемъ, а҆́ще на по́льзꙋ є҆́сть,  да быва́етъ и҆ ѡ҆ нѣ́кихъ дѣ́лающихъ: и҆ да бꙋ́детъ ко́ждо  ѻ҆со́бнѡ дѣ́лаѧ подо́бное є҆мꙋ̀. А҆́ще ли нѣ́сть по  чрезслове́снѣй винѣ̀: вни́кнꙋвъ бо въ житїѐ ст҃а́гѡ  пахѡ́мїа, и҆ сѐ ѡ҆брѧ́щеши та́мѡ по мно́гꙋ, и҆зрѧ́днѣе же  ѡ҆ ѻ҆́номъ, и҆́же двѣ̀ рогози́нѣ содѣ́лавшемъ на де́нь  въ ке́ллїи свое́й ѻ҆со́бь, со гнилы́мъ по́мысломъ и҆  тщесла́внымъ оу҆се́рдїемъ. Сїе́ же и҆ и҆ні́и ѿ ѻ҆тє́цъ  мно́зи пра́вымъ по́мысломъ содѣ́ѧша и҆ наꙋчи́ша:  ѻ҆па́сство же мно́гое предано̀ бы́сть на́мъ ѡ҆ се́мъ ѿ  ст҃ы́хъ ѻ҆тє́цъ, ꙗ҆́кѡ да ѿ пра́ведныхъ трꙋдѡ́въ и҆  своегѡ̀ дѣ́ланїѧ дневнꙋ́ю пи́щꙋ притѧ́жемъ себѣ̀, и҆  прѡ́чаѧ нꙋ̑жднаѧ потрє́бнаѧ тѣлесѝ. Гдⷭ҇ь и҆ пречⷭ҇таѧ  є҆гѡ̀ мт҃и, ꙗ҆̀же ѡ҆ на́съ оу҆пра́витъ. 


[глⷡ҇а м҃є] Ѡ҆ стѧжа́нїи чꙋжди́хъ трꙋдѡ́въ. 
Стѧжа́нїе же чꙋжди́хъ трꙋдѡ́въ вноси́ти каково́любо,  ѿню́дъ нѣ́сть на по́льзꙋ на́мъ, и҆ па́че же ꙗ҆́кѡ  стра́стнїи, и҆ дꙋше́ю не́мощнїи прїима́ти во ѻ҆би́тели: но  ꙗ҆́кѡ ꙗ҆́да смертоно́сна ѿбѣга́ти же и҆ ѿгонѧ́ти,  ꙗ҆̀же ѡ҆ таковы́хъ, ѿ бж҃е́ственныхъ писа́нїй  сочета́хомъ, по ра́зꙋмꙋ, є҆го́же возлюби́хомъ соглаша́юща  и҆ оу҆твержда́юща и҆́же по бз҃ѣ таковы́й ра́зꙋмъ  и҆мꙋ́щымъ, во є҆ди́но собра́вшымсѧ ѻ҆бщебра́тство.  глави́зны же зако́нны, ѡ҆бде́ржны, а҆ не смотри́тельны,  и҆лѝ ѿ ча́сти: ꙗ҆̀же бо ѿ ча́сти, смотри́тельны,  нѣ́коегѡ ра́ди сло́ва содѣ̑ѧннаѧ, и҆лѝ глагѡ́ланнаѧ, не  досто́итъ воспрїима́ти во ѡ҆бдє́ржнаѧ и҆ закѡ́ннаѧ  свидѣ́тєльства. сегѡ̀ ра́ди ꙗ҆̀же ѿ ча́сти,  смотри́тєльнаѧ въ си́хъ не сочета́хомъ: но ѡ҆бдє́ржнаѧ же  и҆ закѡ́ннаѧ во все́мъ списа́нїи се́мъ сочета́хомъ ѡ҆  гдⷭ҇ѣ, сегѡ̀ оу҆ста́ва цр҃ко́внагѡ оу҆ставле́нїѧ, и҆  чи́на непрело́жнагѡ: въ него́же вника́ющꙋ настоѧ́телю  ѻ҆́бщагѡ бра́тства, та́кожде и҆ цр҃кви нача́льникꙋ  всеча́стнѣ вника́ющꙋ во ѡ҆бде́ржнꙋю сїю̀ кни́гꙋ: и҆ по  настоѧ́щагѡ разсꙋжде́нїю, всегда̀ оу҆чрежда́етсѧ, и҆  оу҆краша́етсѧ цр҃ко́вное и҆сполне́нїе. Приложи́мъ же и҆  сїѐ къ вѣ́дѣнїю, и҆́бо мїрско́е жи́тельство, за́повѣди  гдⷭ҇ни ѡ҆бѣщава́етсѧ: и҆́ноческое же си́хъ вѧ́щше. что́ же  є҆́сть сїѐ, є҆́же оу҆мертви́тисѧ мі́рꙋ всемꙋ̀, и҆  распѧ́тое житїѐ воспрїѧ́ти, во вре́мѧ постриже́нїѧ и҆  повинове́нїѧ своегѡ̀, кото́рыйждо мона́хъ бг҃ꙋ  ѡ҆бѣщава́етсѧ; ѡ҆бде́ржна бо за́повѣдь и҆ преда́нїе  мона́шеское сїѐ є҆́сть. и҆ мы̀ оу҆́бѡ сїѧ̑ и҆сповѣ́дꙋемъ  и҆ мꙋ́дрствꙋемъ. 


[глⷡ҇а м҃ѕ] Ѡ҆ больни́цѣ и҆ страннопрїи́мствѣ, 
и҆ ѡ҆ ста́рыхъ и҆ больны́хъ. 
Подоба́етъ и҆гꙋ́менꙋ тща́тисѧ больны̑мъ на врачевство̀,  и҆лѝ въ монастырѣ̀ живꙋ́щымъ, и҆лѝ странноприше́дшымъ, въ  тѧ́жкихъ недꙋ́зѣхъ ско́рагѡ просѧ́щымъ и҆сцѣле́нїѧ. А҆́ще  прїи́детъ кто̀, а҆́бїе недꙋ́жнаго призира́ти, и҆ подава́ти  є҆мꙋ̀ здра́вїе: а҆́ще ли нерадѣ́ти на́чнетъ, вели́ка  є҆́сть бѣда̀. но врачє́мъ оу҆́бѡ въ монастырѣ̀,  ꙗ҆́коже рече́но є҆́сть, бы́ти, и҆ потща́тисѧ: оу҆стро́ити  же є҆мꙋ̀ пла́стырь и҆ ма́сло, и҆ и҆́но є҆́же подоба́етъ  оу҆гото́вати на тѣ́хъ и҆зда́нїе ѿ храни́тельника  подае́мое, да кто̀ въ тре́бованїи тѣ́хъ бꙋ́детъ. повели́тъ  же и҆гꙋ́менъ храни́тельникꙋ всѧ́ко потре́бное дарова́ти:  пре́жде кꙋпи́ти, и҆ полага́ти ме́дъ, и҆ грꙋзи́ти ѕе́лїе  сꙋше́ное, вїно̀, сли̑вы, смѡ́квы, є҆ли́кѡ вра́чеви  оу҆го́дно. є҆ли́ки же сꙋ́ть въ монастырѣ̀ мона́хи, и҆лѝ  бѣльцы̀, недꙋ́гомъ ѡ҆держи́ми бꙋ́дꙋтъ, всѧ̑ оу҆́бѡ ѕє́лїѧ  подава́ти и҆̀мъ: и҆гꙋ́менꙋ же оу҆́бѡ нача́стѣ приходи́ти  къ ни̑мъ, и҆ промышлѧ́ти ѡ҆ больны́хъ, по враче́вской во́ли,  и҆ потрє́бнаѧ да повелѣва́етъ даѧ́ти. Вра́чеве же все́ю  хи́тростїю подви́гшесѧ, крѣ́пость и҆ здра́вїе стра́ждꙋщымъ  да подава́ютъ. А҆́ще ли кто̀ стра́ненъ и҆ бездо́мокъ въ  гости́нницꙋ прїи́детъ, недꙋ́гомъ ѡ҆держи́мь, и҆́же съ  недꙋ́жными, ѿ и҆гꙋ́мена и҆ ѿ врача̀ да полꙋчи́тъ поко́й  во все́мъ: и҆ повели́тъ пребыва́ти въ недꙋ́жномъ хра́мѣ,  до́ндеже оу҆страби́тсѧ: и҆ тогда̀ потре́бное на пꙋ́ть ѿ  и҆гꙋ́мена съ мл҃твою прїи́мъ да ѿпꙋще́нъ бꙋ́детъ. Ста̑рымъ  же, и҆ всѧ́кїѧ по́мощи не и҆мꙋ́щымъ, повелѣва́етъ  тре́бованныхъ наслади́тисѧ, и҆ ѻ҆дры̀ тѣ̑мъ равночи́слены  поставлѧ́ти на поко́й и҆̀мъ: ѿ ни́хже ста́рецъ да  є҆́млетъ на всѧ́къ де́нь потрє́бнаѧ и҆̀мъ. 


[глⷡ҇а м҃з] Ѡ҆ зна́менїѧхъ 
влⷣчнихъ, и҆ бг҃оро́дичныхъ пра́здникѡвъ, и҆ ст҃ы́хъ. 
Подоба́етъ вѣ́дати, ꙗ҆́кѡ пра́здницы раздѣле́ни сꙋ́ть на  вєли́кїѧ, срє́днїѧ же и҆ ма̑лыѧ. 
Вели́цыи оу҆́бѡ пра́здницы хрⷭ҇то́вы, и҆ бг҃оро́дичны, и҆  прⷣте́чева два̀: ржⷭ҇тво̀ и҆ оу҆сѣкнове́нїе: и҆ ѻ҆бои́хъ  верхо́вныхъ а҆пⷭ҇лѡвъ, петра̀ и҆ па́ѵла, и҆́мꙋтъ зна́мєнїѧ,  крⷭ҇тъ ѡ҆крꙋже́нъ 🕀: и҆̀мже бдѣ́нїе и҆ всѧ̀ слꙋ́жба  пра́здника соверша́етсѧ по оу҆ста́вꙋ. 
Сре́днїи же пра́здницы ст҃ы́хъ и҆́мꙋтъ двѣма̀ ви́ды, крⷭ҇тъ  съ полꙋкрꙋ́жїемъ: 🕁 и҆́мже бдѣ́нїе соверша́етсѧ:  прилага́етсѧ же и҆ канѡ́нъ бцⷣы на оу҆́трени по  оу҆ста́вꙋ: 
Дрꙋзі́и же крⷭ҇тъ є҆ди́нъ то́чїю 🕂: и҆́мже бдѣ́нїе не  соверша́етсѧ. На вече́рни, Бл҃же́нъ мꙋ́жъ, а҃-й а҆нтїфѡ́нъ:  и҆ на Гдⷭ҇и воззва́хъ, стїхи̑ры на ѕ҃: ѿ произво́ла же на  и҃: и҆ чте́нїѧ г҃, и҆ на стїхо́внѣ. На оу҆́трени  полѷеле́й, и҆ є҆ѵⷢ҇лїе, канѡ́нъ на и҃: и҆ славосло́вїе  вели́кое: и҆ про́чаѧ слꙋ́жба по оу҆ста́вꙋ. 
Ма́лїи же пра́здницы и҆́мꙋтъ двѣма̀ ви́ды трѝ то́чки  несоверше́ннѡ ѡ҆крꙋжены̀. Красе́нъ оу҆́бѡ ви́дъ и҆мꙋ́щымъ  🕃: На вече́рни каѳі́сма ѻ҆бы́чнаѧ: на Гдⷭ҇и  воззва́хъ, стїхи̑ры на ѕ҃. На оу҆́трени канѡ́нъ на ѕ҃, и҆  славосло́вїе вели́кое: и҆ про́чаѧ слꙋ́жба по оу҆ста́вꙋ.  Че́рнъ же ви́дъ и҆мꙋ́щымъ 🕃: то́чїю на Гдⷭ҇и воззва́хъ,  стїхи̑ры на ѕ҃: на оу҆́трени канѡ́нъ на ѕ҃. На лїтꙋргі́и по  чи́нꙋ оу҆ста́ва. Не и҆мꙋ́щымъ же зна́менїѧ, стїхи̑ры на г҃:  канѡ́нъ же на оу҆́трени на д҃. 


(с. рп҃в) 
Мѣ́сѧцъ і҆аннꙋа́рїй, 
и҆мѣ́ѧй дне́й л҃а. 
Де́нь и҆́мать часѡ́въ і҃, а҆ но́щь часѡ́въ д҃і. 
а҃. 🕀 Є҆́же по пло́ти ѡ҆брѣ́занїе гдⷭ҇а бг҃а  и҆ сп҃са на́шегѡ і҆и҃са хрⷭ҇та̀ : И҆ па́мѧть и҆́же во  ст҃ы́хъ ѻ҆тца̀ на́шегѡ васі́лїа вели́кагѡ, а҆рхїепⷭ҇кпа  кеса́рїи каппадокі́йскїѧ. 
комм. А҆́ще хра́мъ ст҃а́гѡ васі́лїа, твори́мъ  бдѣ́нїе: 
На ма́лѣй вече́рни, стїхи̑ры ст҃а́гѡ на д҃, гла́съ г҃,  самогла́сны. Сла́ва, гла́съ в҃: И҆ ны́нѣ, пра́здника. На  стїхо́внѣ стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: По Ѻ҆́ч҃е на́шъ, тропа́рь ст҃а́гѡ. Сла́ва, и҆  ны́нѣ, пра́здника. Є҆ктенїа̀. И҆ ѿпꙋ́стъ. На вели́цѣй  вече́рни, пое́мъ: Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и  воззва́хъ, стїхи̑ры на и҃: пра́здника, д҃: гла́съ и҃:  самогла́сны. И҆ ст҃а́гѡ васі́лїа, д҃, гла́съ д҃. Подо́бенъ:  Зва́нный свы́ше: Сла́ва, ст҃а́гѡ, гла́съ и҃: Премꙋ́дрости  рачи́тель: И҆ ны́нѣ, пра́здника, гла́съ то́йже: Сходѧ́й  сп҃съ: Вхо́дъ, прокі́менъ днѐ, и҆ чтє́нїѧ г҃: а҃-е,  Бытїѧ̀: Ꙗ҆ви́сѧ гдⷭ҇ь а҆враа́мꙋ: в҃-е, При́тчей: Гдⷭ҇ь  созда́ мѧ нача́ло пꙋте́й: г҃-е, При́тчей: Оу҆ста̀  пра́веднагѡ ка́плютъ премꙋ́дрость: На лїті́и стїхи́ра  хра́ма: та́же ст҃а́гѡ васі́лїа, гла́съ г҃. Сла́ва, гла́съ  ѕ҃: И҆злїѧ́сѧ бл҃года́ть: И҆ ны́нѣ, гла́съ и҃: Сходѧ́й  сп҃съ: На стїхо́внѣ стїхи̑ры ст҃а́гѡ, самогла́сны, гла́съ  а҃: Припѣ́въ: Оу҆ста̀ моѧ̑ возглаго́лютъ премꙋ́дрость: (с.  рѻ҃в ѡ҆б.) в҃-й, Оу҆ста̀ првⷣнагѡ: Сла́ва, гла́съ ѕ҃:  Бл҃года́ть чꙋде́съ: И҆ ны́нѣ, пра́здника, гла́съ и҃: Не  оу҆стыдѣ́сѧ всебл҃гі́й бг҃ъ: 
Тропа́рь ст҃а́гѡ, гла́съ а҃: 
Во всю̀ зе́млю и҆зы́де вѣща́нїе твоѐ, ꙗ҆́кѡ прїе́мшꙋю  сло́во твоѐ, и҆́мже бг҃олѣ́пнѡ наꙋчи́лъ є҆сѝ,  є҆стество̀ сꙋ́щихъ оу҆ѧсни́лъ є҆сѝ, человѣ́чєскїѧ  ѻ҆бы́чаи оу҆краси́лъ є҆сѝ, ца́рское сщ҃е́нїе, ѻ҆́тче  прпⷣбне: молѝ хрⷭ҇та̀ бг҃а сп҃сти́сѧ дꙋша́мъ на́шымъ. 
Сла́ва, и҆ ны́нѣ, пра́здника, гла́съ то́йже: 
На прⷭ҇то́лѣ ѻ҆гнезра́чнѣмъ въ вы́шнихъ сѣдѧ́й со  ѻ҆ц҃е́мъ безнача́льнымъ, и҆ бж҃е́ственнымъ твои́мъ дх҃омъ,  бл҃говоли́лъ є҆сѝ роди́тисѧ на землѝ ѿ ѻ҆трокови́цы,  неискꙋсомꙋ́жныѧ твоеѧ̀ мт҃ре, і҆и҃се: сегѡ̀ ра́ди и҆  ѡ҆брѣ́занъ бы́лъ є҆сѝ ꙗ҆́кѡ человѣ́къ ѻ҆смодне́вный.  сла́ва всебл҃го́мꙋ твоемꙋ̀ совѣ́тꙋ, сла́ва смотре́нїю  твоемꙋ̀: сла́ва снисхожде́нїю твоемꙋ̀, є҆ди́не  чл҃вѣколю́бче. 
И҆ ѿпꙋ́стъ. На повече́рїи, конда́къ ст҃а́гѡ: Сла́ва,  и҆ ны́нѣ, пра́здника. На полꙋ́нощницѣ, по а҃-мъ  трист҃о́мъ, тропа́рь пра́здника. По в҃-мъ, конда́къ  пра́здника же. Мл҃твы же, Помѧнѝ гдⷭ҇и въ наде́жди  воскрⷭ҇нїѧ: не глаго́лемъ. То́чїю, Гдⷭ҇и поми́лꙋй, в҃і: и҆  ѿпꙋ́стъ. На оу҆́трени, на Бг҃ъ гдⷭ҇ь, тропа́рь  пра́здника, два́жды. Сла́ва, ст҃а́гѡ: И҆ ны́нѣ, пра́здника.  И҆ ѻ҆бы̑чныѧ каѳі̑смы: и҆ сѣда́ленъ ст҃а́гѡ: и҆ чте́мъ во  є҆ѵⷢ҇лїи толково́мъ. По полѷеле́и ѱало́мъ и҆збра́нный,  и҆ велича́нїе ст҃и́телѧ, и҆ сѣда́ленъ, гла́съ и҃.  Подо́бенъ: Премꙋ́дрости: и҆ чте́нїе. Та́же, степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ то́йже: Оу҆ста̀  моѧ̑ возглаго́лютъ премꙋ́дрость: Сті́хъ: Оу҆слы́шите сїѧ̑  всѝ ꙗ҆зы́цы: Всѧ́кое дыха́нїе: Є҆ѵⷢ҇лїе і҆ѡа́нна, зача́ло  л҃ѕ: А҆́зъ є҆́смь: По н҃-мъ ѱалмѣ̀ стїхи́ра васі́лїа,  гла́съ ѕ҃: И҆злїѧ́сѧ бл҃года́ть: Канѡ́нъ пра́здника, со  і҆рмосо́мъ на ѕ҃, гла́съ в҃. і҆рмо́съ. (с. рп҃г) по два́жды:  тропарѝ, на д҃: и҆ ст҃а́гѡ васі́лїа на и҃: гла́съ то́йже.  Катава́сїа: Глꙋбины̀ ѿкры́лъ є҆́сть дно̀: Дрꙋгі́й ли́къ:  Ше́ствꙋетъ морскꙋ́ю: По г҃-й пѣ́сни, 
Конда́къ пра́здника, гла́съ г҃. Подо́бенъ: Дв҃а дне́сь: 
Всѣ́хъ гдⷭ҇ь ѡ҆брѣ́занїе терпи́тъ, и҆ человѣ́чєскаѧ  прегрѣшє́нїѧ ꙗ҆́кѡ бл҃гъ ѡ҆брѣ́зꙋетъ, дае́тъ сп҃се́нїе  дне́сь мі́рꙋ: ра́дꙋетсѧ же въ вы́шнихъ и҆ созда́телевъ  і҆ера́рхъ и҆ свѣтоно́сный, бж҃е́ственный таи́нникъ  хрⷭ҇то́въ васі́лїй. 
Та́же, сѣда́ленъ васі́лїа, гла́съ и҃. Подо́бенъ:  Премꙋ́дрости: два́жды. Сла́ва, и҆ ны́нѣ пра́здника. По ѕ҃-й  пѣ́сни, 
Конда́къ, ст҃а́гѡ, гла́съ д҃. Подо́бенъ: Ꙗ҆ви́лсѧ  є҆сѝ: 
Ꙗ҆ви́лсѧ є҆сѝ ѡ҆снова́нїе непоколеби́мое цр҃кве,  подаѧ̀ всѣ̑мъ некра́домое гдⷭ҇ьство человѣ́кѡмъ,  запечатлѣ́ѧ твои́ми велѣ́ньми, нб҃оѧвле́нне васі́лїе  прпⷣбне. 
И҆ і҆́косъ. и҆ чте́мъ про́логъ. На ѳ҃-й пѣ́сни,  Чⷭ҇тнѣ́йшꙋю не пое́мъ, но пое́мъ припѣ́вы пра́здника, и҆  васі́лїа: и҆ посе́мъ ѻ҆́ба ли̑ка припѣ́въ пра́здника:  Та́же: Недоꙋмѣ́етъ всѧ́къ ѧ҆зы́къ: И҆ припѣ́въ бцⷣы, и҆  і҆рмо́съ: ѽ па́че оу҆ма̀: Свѣти́ленъ васі́лїа, два́жды.  Сла́ва, и҆ ны́нѣ, пра́здника. На хвали́техъ стїхи̑ры на ѕ҃,  гла́съ є҃: Подо́бенъ: Ра́дꙋйсѧ: Сла́ва, ст҃а́гѡ, гла́съ ѕ҃:  И҆злїѧ́сѧ бл҃года́ть во оу҆стна́хъ твои́хъ: И҆ ны́нѣ,  пра́здника, гла́съ и҃: Сходѧ́й сп҃съ: Славосло́вїе вели́кое.  по трист҃о́мъ тропа́рь васі́лїа. Сла́ва, и҆ ны́нѣ,  пра́здника. є҆ктєнїѝ. и҆ ѿпꙋ́стъ. и҆ зна́менаютсѧ  бра́тїѧ є҆ле́емъ ѿ канди́ла ст҃а́гѡ. А҆́ще и҆зво́литъ  настоѧ́тель, и҆ пое́мъ стїхи́рꙋ самогла́снꙋ. На а҃-мъ  часѣ̀, тропа́рь пра́здника. Сла́ва, васі́лїа, И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника, и҆ прѡ́чаѧ, и҆ соверше́нный ѿпꙋ́стъ и҆ на  про́чихъ часѣ́хъ кондакѝ глаго́лемъ пра́здника, и҆ (с.  рп҃г ѡ҆б.) ст҃а́гѡ, премѣнѧ́юще. На лїтꙋргі́и, бл҃жє́нна  ѿ канѡ́на пра́здника, пѣ́снь г҃: и҆ ст҃а́гѡ, пѣ́снь ѕ҃:  По вхо́дѣ тропа́рь пра́здника, и҆ ст҃а́гѡ, Сла́ва, конда́къ  ст҃а́гѡ. И҆ ны́нѣ, пра́здника. Прокі́менъ, гла́съ ѕ҃:  Сп҃сѝ гдⷭ҇и, лю́ди твоѧ̑: Сті́хъ: Къ тебѣ̀ гдⷭ҇и: и҆  ст҃а́гѡ, гла́съ а҃: Оу҆ста̀ моѧ̑ возглаго́лютъ: А҆по́столъ  къ колосса́ємъ. зача́ло сн҃д: Блюди́тесѧ, да никто́же  ва́съ: И҆ ст҃а́гѡ, ко є҆вре́ємъ, зача́ло ти҃і:  А҆ллилꙋ́їа, гла́съ и҃: Пасы́й і҆и҃лѧ: Сті́хъ: Оу҆ста̀  првⷣнагѡ поꙋча́тсѧ премꙋ́дрости: Є҆ѵⷢ҇лїе лꙋкѝ, зача́ло  ѕ҃: Возврати́шасѧ па́стырїе сла́вѧще и҆ хва́лѧще бг҃а: И҆  ст҃а́гѡ, зача́ло к҃д. и҆ про́чее соверша́етсѧ бж҃е́ственнаѧ  лїтꙋргі́а вели́кагѡ васі́лїа. За досто́йно, пое́мъ: Ѡ҆  тебѣ̀ ра́дꙋетсѧ: Прича́стенъ: Хвали́те гдⷭ҇а съ нб҃съ:  Дрꙋгі́й: Въ па́мѧть вѣ́чнꙋю бꙋ́детъ првⷣникъ: 
🕅комм. А҆́ще слꙋчи́тсѧ ѡ҆брѣ́занїе  гдⷭ҇не, и҆ ст҃а́гѡ васі́лїа вели́кагѡ въ недѣ́лю, твори́мъ  бдѣ́нїе. 
На ма́лѣй вече́рни, стїхи̑ры воскрⷭ҇ны по ѻ҆бы́чаю. На  стїхо́внѣ стїхи̑ры воскрⷭ҇ны гла́са, є҆ди́на: та́же  стїхѡ́вныѧ стїхи̑ры васі́лїа, вели́кїѧ вече́рни, съ  припѣ́вы и҆́хъ. Сла́ва, гла́съ ѕ҃: И҆злїѧ́сѧ бл҃года́ть: И҆  ны́нѣ: Не оу҆стыдѣ́сѧ пребл҃гі́й бг҃ъ: По трист҃о́мъ  тропа́рь воскрⷭ҇нъ. Сла́ва, ст҃а́гѡ: И҆ ны́нѣ, пра́здника.  и҆ ѿпꙋ́стъ. На вели́цѣй вече́рни: На Гдⷭ҇и воззва́хъ,  пое́мъ стїхи̑ры воскрⷭ҇ны г҃: и҆ пра́здника г҃: и҆ ст҃а́гѡ  на д҃. Сла́ва, ст҃а́гѡ: Премꙋ́дрости рачи́тель: И҆ ны́нѣ,  бг҃оро́диченъ а҃-й гла́са. Вхо́дъ, прокі́менъ днѐ, и҆  чтє́нїѧ г҃. На лїті́и стїхи́ра хра́ма: и҆ ст҃а́гѡ васі́лїа.  Сла́ва, ст҃а́гѡ. И҆ ны́нѣ, пра́здника. На стїхо́внѣ  стїхи̑ры ѻ҆ктѡ́иха. Сла́ва, ст҃а́гѡ. И҆ ны́нѣ, пра́здника.  На бл҃гослове́нїи хлѣ́бѡвъ тропа́рь. ст҃а́гѡ, два́жды: и҆  Бцⷣе дв҃о, є҆ди́ножды. и҆ чте́нїе въ посла́нїихъ  а҆пⷭ҇льскихъ. На оу҆́трени, на Бг҃ъ гдⷭ҇ь, тропа́рь (с.  рп҃д) воскрⷭ҇нъ два́жды. Сла́ва, ст҃а́гѡ. И҆ ны́нѣ,  пра́здника. По каѳі́смахъ сѣда́льны воскрⷭ҇ны, съ  бг҃оро́дичны и҆́хъ. и҆ чте́нїе во є҆ѵⷢ҇лїи толково́мъ,  недѣ́лѧ пред̾ бг҃оѧвле́нїемъ. По полѷеле́и тропарѝ:  А҆́гг҃льскїй собо́ръ: и҆ ѵ҆пакоѝ гла́са, и҆ сѣда́льны  ст҃а́гѡ всѝ по є҆ди́ножды. Сла́ва, сѣда́ленъ и҆́же но  полѷеле́и. И҆ ны́нѣ, пра́здника. и҆ чте́нїе въ бг҃осло́вѣ  сло́во надгро́бное ѡ҆ вели́комъ васі́лїи. Степє́нна, и҆  прокі́менъ гла́са, и҆ Всѧ́кое дыха́нїе: Є҆ѵⷢ҇лїе воскрⷭ҇но:  Воскрⷭ҇нїе хрⷭ҇то́во: и҆ ѱало́мъ н҃. и҆ стїхи́ра  воскрⷭ҇на. Канѡ́нъ воскрⷭ҇нъ со і҆рмосо́мъ на д҃: и҆  пра́здника на д҃: и҆ ст҃а́гѡ на ѕ҃. Катава́сїа: Глꙋбины̀  ѿкры́лъ є҆́сть дно̀: и҆ Ше́ствꙋетъ морскꙋ́ю: кі́йждо  ли́къ сво́й і҆рмо́съ. По г҃-й пѣ́сни, конда́къ пра́здника:  и҆ сѣда́ленъ ст҃а́гѡ два́жды. Сла́ва, и҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ ст҃а́гѡ, и҆  чте́мъ про́логъ. На ѳ҃-й пѣ́сни, пое́мъ Чⷭ҇тнѣ́йшꙋю:  припѣ́вы же пра́здника, и҆ ст҃а́гѡ не пое́мъ. Свѣти́ленъ  воскрⷭ҇нъ. Сла́ва, ст҃а́гѡ. И҆ ны́нѣ, пра́здника. На  хвали́техъ стїхи̑ры воскрⷭ҇ны д҃: и҆ ст҃а́гѡ со сла́внымъ  д҃, со ѻ҆бы́чными припѣ́вы є҆гѡ̀. Сла́ва, стїхи́ра  є҆ѵⷢ҇льскаѧ. И҆ ны́нѣ: Пребл҃гослове́нна є҆сѝ:  Славосло́вїе вели́кое. тропа́рь воскрⷭ҇нъ. є҆ктєнїѝ. и҆  ѿпꙋ́стъ. и҆ ѡ҆глаше́нїе стꙋді́тово. Дае́тсѧ же и҆ є҆ле́й  по ѻ҆бы́чаю ѿ канди́ла ст҃а́гѡ. и҆ и҆схожде́нїе въ  притво́ръ. и҆ ча́съ а҃. и҆ коне́чный ѿпꙋ́стъ. На часѣ́хъ,  тропа́рь воскрⷭ҇нъ: Сла́ва, пра́здника. И҆ ны́нѣ,  бг҃оро́диченъ часѡ́въ. По трист҃о́мъ конда́къ пра́здника. На  г҃-мъ часѣ̀, тропа́рь воскрⷭ҇нъ. Сла́ва, ст҃а́гѡ. И҆  ны́нѣ, бг҃оро́диченъ часѡ́въ. По трист҃о́мъ конда́къ  ст҃а́гѡ, и҆ пра́здника премѣнѧ́юще глаго́лемъ. На  лїтꙋргі́и, бл҃жє́нна гла́са на д҃: и҆ пра́здника пѣ́снь  г҃-ѧ, на д҃. и҆ ст҃а́гѡ ѕ҃-ѧ, на д҃. По вхо́дѣ тропа́рь  воскрⷭ҇нъ, и҆ пра́здника, (с. рп҃д ѡ҆б.) и҆ ст҃а́гѡ. Сла́ва,  конда́къ ст҃а́гѡ. И҆ ны́нѣ, пра́здника. Прокі́менъ  недѣ́ли, пред̾ просвѣще́нїемъ, гла́съ ѕ҃: Сп҃сѝ гдⷭ҇и,  лю́ди твоѧ̑: Сті́хъ: Къ тебѣ̀ гдⷭ҇и, воззовꙋ̀: и҆ ст҃а́гѡ,  гла́съ а҃: Оу҆ста̀ моѧ̑ возглаго́лютъ премꙋ́дрость:  А҆по́столъ недѣ́ли пред̾ просвѣще́нїемъ, къ тїмоѳе́ю,  зача́ло сч҃и: дрꙋгі́й а҆по́столъ къ колосса́ємъ, зача́ло  сн҃д. А҆ллилꙋ́їа, гла́съ и҃, недѣ́ли пред̾  просвѣще́нїемъ. Сті́хъ: Бж҃е, оу҆ще́дри ны̀: Сті́хъ:  Пасы́й і҆и҃лѧ: Є҆ѵⷢ҇лїе, недѣ́лѧ пред̾ просвѣще́нїемъ,  ма́рка а҃: и҆ ѡ҆брѣ́занїѧ, лꙋкѝ, зача́ло ѕ҃. Прича́стенъ:  Хвали́те гдⷭ҇а: Дрꙋгі́й: Въ па́мѧть вѣ́чнꙋю: Лїтꙋргі́а же  пое́тсѧ васі́лїа вели́кагѡ неизмѣ́ннѡ. За досто́йно, Ѡ҆  тебѣ̀ ра́дꙋетсѧ: 
[зрѝ] Сꙋббѡ́та пред̾ бг҃оѧвле́нїемъ. 
На лїтꙋргі́и, а҆по́столъ къ тїмоѳе́ю, зача́ло сп҃д:  Ча́до тїмоѳе́е, сїѧ̑ пишꙋ̀ тебѣ̀, оу҆пова́ѧ прїитѝ:  Є҆ѵⷢ҇лїе матѳе́а, зача́ло є҃: Прїи́де і҆ѡа́ннъ  крⷭ҇ти́тель: 
[зрѝ] Недѣ́лѧ пред̾ бг҃оѧвле́нїемъ. 
Прокі́менъ, гла́съ ѕ҃: Сп҃сѝ гдⷭ҇и лю́ди твоѧ̑: Сті́хъ:  Къ тебѣ̀ гдⷭ҇и, воззовꙋ̀, бж҃е мо́й: А҆по́столъ къ  тїмоѳе́ю, зача́ло сч҃и: Ча́до тїмоѳе́е, трезви́сѧ ѡ҆ все́мъ:  А҆ллилꙋ́їа, гла́съ и҃: Бж҃е, оу҆ще́дри ны̀: Є҆ѵⷢ҇лїе  ма́рка, зача́ло а҃: Зача́ло є҆ѵⷢ҇лїа і҆и҃са хрⷭ҇та̀:  Прича́стенъ: Хвали́те гдⷭ҇а: 
в҃. Предпра́зднство просвѣще́нїѧ: И҆ па́мѧть во ст҃ы́хъ  ѻ҆тца̀ на́шегѡ сїлве́стра, па́пы ри́мскагѡ. 
На Гдⷭ҇и воззва́хъ, стїхи̑ры предпра́зднства г҃, гла́съ  д҃. Подо́бенъ: Ꙗ҆́кѡ до́блѧ: и҆ ст҃а́гѡ г҃, гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, и҆ ны́нѣ,  предпра́зднства, гла́съ ѕ҃: Грѧде́тъ ко і҆ѻрда́нꙋ: На  стїхо́внѣ, стїхи̑ры предпра́зднства, самогла́сны, гла́съ  а҃, съ припѣ́вы и҆́хъ: (с. рп҃є) а҃-й: Сегѡ̀ ра́ди  помѧнꙋ́хъ тѧ̀: в҃-й: Ви́дѣша тѧ̀ во́ды бж҃е, ви́дѣша тѧ̀  во́ды, и҆ оу҆боѧ́шасѧ. Сла́ва, и҆ ны́нѣ, гла́съ г҃:  Прїиди́те всѝ вѣ́рнїи: [зрѝ] [Глаго́лютсѧ же сі́и  припѣ́вы на всѧ́къ де́нь, ве́черъ и҆ оу҆́трѡ, до  на́вечерїѧ просвѣще́нїѧ.] Тропа́рь сїлве́стра, гла́съ д҃:  Пра́вило вѣ́ры: септе́мврїа во в҃ де́нь. 
Сла́ва, и҆ ны́нѣ, предпра́зднства, гла́съ д҃: 
Гото́висѧ завꙋлѡ́не, и҆ красꙋ́йсѧ нефѳали́ме, і҆ѻрда́не  рѣко̀ ста́ни, под̾имѝ взыгра́ѧ крⷭ҇ти́тисѧ грѧдꙋ́ща  влⷣкꙋ, весели́сѧ а҆да́ме съ прама́терїю, не кры́йта себѐ  ꙗ҆́коже въ раѝ пре́жде: и҆́бо на́ги ви́дѣвъ вы̀ ꙗ҆ви́сѧ,  да ѡ҆блече́тъ въ пе́рвꙋю ѻ҆де́ждꙋ, хрⷭ҇то́съ ꙗ҆ви́сѧ всю̀  тва́рь хотѧ̀ ѡ҆бнови́ти. 
На повече́рїи, пое́мъ трипѣ́снецъ, гла́съ в҃: і҆рмо́съ  по два́жды: тропарѝ на ѕ҃. и҆ послѣдѝ і҆рмо́съ ѻ҆́ба  ли̑ка вкꙋ́пѣ. По трист҃о́мъ конда́къ предпра́зднства. А҆́ще  же двоїрмо́сенъ трипѣ́снецъ, и҆ пое́мъ пе́рвагѡ творца̀  і҆рмо́съ два́жды, тропари́ же ѻ҆бои́хъ творцѡ́въ, на ѕ҃: и҆  послѣдѝ і҆рмо́съ втора́гѡ канѡ́на, ѻ҆́ба ли̑ка вкꙋ́пѣ.  Си́це пое́мъ канѡ́ны и҆ і҆рмосы̀, и҆ на про́чїихъ  повече́рїѧхъ. На оу҆́трени, на Бг҃ъ гдⷭ҇ь, тропа́рь  предпра́зднства, два́жды. Сла́ва, ст҃а́гѡ. И҆ ны́нѣ,  предпра́зднства. и҆ ѻ҆бы̑чныѧ каѳі̑смы, и҆ сѣда́льны  предпра́зднства, и҆ чте́нїе. Канѡ́нъ предпра́зднства гла́съ  в҃, со і҆рмосо́мъ на и҃. і҆рмосы̀ по два́жды: тропарѝ на  ѕ҃: и҆ ст҃а́гѡ на д҃, гла́съ и҃. По г҃-й пѣ́сни, 
Конда́къ ст҃а́гѡ, гла́съ д҃. Подо́бенъ: Вознесы́йсѧ: 
Во сщ҃е́нницѣхъ сщ҃е́нникъ ꙗ҆ви́лсѧ є҆сѝ цр҃ѧ̀ и҆  бг҃а бг҃оно́се, по́стникѡмъ собесѣ́дникъ бы́въ:  ѿѻнꙋ́дꙋже сра́дꙋешисѧ ны́нѣ ликѡ́мъ а҆́гг҃льскимъ,  ѻ҆́тче, веселѧ́сѧ въ нбⷭ҇ныхъ, сїлве́стре сла́вне па́стырю,  сп҃са́й любо́вно соверша́ющыѧ па́мѧть твою̀. 
(с. рп҃є ѡ҆б.) 
И҆ сѣда́ленъ, гла́съ и҃. Сла́ва, и҆ ны́нѣ,  предпра́зднства. По ѕ҃-й пѣ́сни, 
Конда́къ предпра́зднства, гла́съ д҃. Подо́бенъ:  Ꙗ҆ви́лсѧ є҆сѝ: 
Во стрꙋѧ́хъ дне́сь і҆ѻрда́нскихъ бы́въ гдⷭ҇и, і҆ѡа́ннꙋ  вопїе́тъ: не оу҆бо́йсѧ крести́ти мѧ̀: сп҃сти́ бо прїидо́хъ  а҆да́ма первозда́ннаго. 
И҆ і҆́косъ: и҆ чте́мъ про́логъ. По ѳ҃-й пѣ́сни,  свѣти́ленъ предпра́зднства. На хвали́техъ стїхи̑ры на д҃,  гла́съ ѕ҃. Подо́бенъ: А҆́гг҃льскїѧ: Сла́ва, гла́съ и҆  подо́бенъ то́йже: Трепе́щетъ рꙋко́ю: И҆ ны́нѣ, Всѧ̀ землѧ̀  та́йнѡ: На стїхо́внѣ стїхи̑ры, гла́съ ѕ҃: самогла́сны, съ  припѣ́вы и҆́хъ. Сла́ва, и҆ ны́нѣ, гла́съ и҃: І҆ѡа́нне  крⷭ҇ти́телю: На лїтꙋргі́и, бл҃жє́нна предпра́зднства,  пѣ́снь г҃ и҆ ѕ҃-ѧ. По вхо́дѣ тропа́рь предпра́зднства, и҆  хра́ма бцⷣы, и҆дѣ́же є҆́сть, и҆лѝ хра́ма ст҃а́гѡ. Та́же  тропа́рь ст҃а́гѡ, и҆ конда́къ хра́ма бцⷣы, а҆́ще є҆́сть:  и҆лѝ хра́ма ст҃а́гѡ. Сла́ва, конда́къ ст҃а́гѡ. И҆ ны́нѣ,  конда́къ предпра́зднства. [зрѝ] Си́це глаго́лемъ тропарѝ  и҆ кондакѝ, въ предпра̑зднства бг҃оѧвле́нїй по всѧ̑ дни̑,  кромѣ̀ недѣ́ли, и҆ полѷеле́а ст҃а́гѡ. Прокі́менъ, гла́съ  а҃: Оу҆ста̀ моѧ̑ возглаго́лютъ премꙋ́дрость: Сті́хъ,  Оу҆слы́шите сїѧ̑ всѝ ꙗ҆зы́цы: А҆по́столъ ко є҆вре́ємъ,  зача́ло ти҃і: Тако́въ на́мъ подоба́ше: А҆ллилꙋ́їа, гла́съ  в҃: Оу҆ста̀ пра́веднагѡ поꙋча́тсѧ премꙋ́дрости: Сті́хъ:  Зако́нъ бг҃а є҆гѡ̀: Є҆ѵⷢ҇лїе і҆ѡа́нна, зача́ло н҃: а҆́зъ  є҆́смь лоза̀ и҆́стиннаѧ: Прича́стенъ: Въ па́мѧть вѣ́чнꙋю: 
И҆ преставле́нїе прпⷣбнагѡ ѻ҆тца̀ на́шегѡ  серафі́ма саро́вскагѡ. 
Тропа́рь, гла́съ д҃: 
Ѿ ю҆́ности хрⷭ҇та̀ возлюби́лъ є҆сѝ бл҃же́нне, и҆  томꙋ̀ є҆ди́номꙋ рабо́тати пла́меннѣ вожделѣ́въ,  непреста́нною мл҃твою и҆ трꙋдо́мъ пꙋсты́ни подвиза́лсѧ  є҆сѝ, оу҆миле́ннымъ же се́рдцемъ любо́вь (с. рн҃ѕ)  хрⷭ҇то́вꙋ стѧжа́въ, и҆збра́нникъ возлю́бленъ бж҃їѧ мт҃ре  ꙗ҆ви́лсѧ є҆сѝ. сегѡ̀ ра́ди вопїе́мъ тѝ: сп҃са́й на́съ  мл҃твами твои́ми, серафі́ме, прпⷣбне ѻ҆́тче на́шъ. 
Конда́къ, гла́съ в҃: 
Мі́ра красотꙋ̀ и҆ ꙗ҆̀же въ не́мъ тлѣ̑ннаѧ ѡ҆ста́вивъ,  прпⷣбне, въ саро́вскꙋю ѻ҆би́тель всели́лсѧ є҆сѝ: и҆  та́мѡ а҆́гг҃льски пожи́въ, мнѡ́гимъ пꙋ́ть бы́лъ є҆сѝ ко  сп҃се́нїю: сегѡ̀ ра́ди и҆ хрⷭ҇то́съ тебѐ, ѻ҆́тче  серафі́ме, просла́ви и҆ да́ромъ и҆сцѣле́нїй и҆ чꙋде́съ  ѡ҆богатѝ. тѣ́мже вопїе́мъ тѝ: ра́дꙋйсѧ, серафі́ме,  прпⷣбне ѻ҆́тче на́шъ. 
г҃. Предпра́зднство просвѣще́нїѧ: И҆ ст҃а́гѡ прⷪ҇ро́ка  малахі́а : И҆ ст҃а́гѡ мч҃нка горді́а . 
Стїхи̑ры прⷪ҇ро́ка г҃, гла́съ и҃: Подо́бенъ: Гдⷭ҇и,  а҆́ще и҆ на сꙋди́щи: И҆ мч҃нка г҃, гла́съ то́йже. Подо́бенъ:  Ѽ пресла́внагѡ чꙋдесѐ! Сла́ва, и҆ ны́нѣ, гла́съ д҃: Ѽ  пресла́внагѡ чꙋдесѐ! На стїхо́внѣ стїхи̑ры  предпра́зднства, гла́съ ѕ҃. Подо́бенъ: Тридне́венъ: съ  припѣ́вы и҆́хъ. Сла́ва, и҆ ны́нѣ, гла́съ є҃: На  і҆ѻрда́нскꙋю рѣкꙋ̀: Тропа́рь мч҃нка, гла́съ д҃: Мч҃нкъ  тво́й гдⷭ҇и, горді́й: септе́мврїа во в҃ де́нь. Сла́ва, и҆  ны́нѣ, предпра́зднства. [зрѝ] На повече́рїи, трипѣ́снецъ,  ꙗ҆́кѡ предписа́сѧ. По трист҃о́мъ конда́къ предпра́зднства.  На оу҆́трени, на Бг҃ъ гдⷭ҇ь, тропа́рь предпра́зднства,  два́жды. Сла́ва, мч҃нка: И҆ ны́нѣ, предпра́зднства. По  каѳі́смахъ сѣда́льны предпра́зднства, и҆ чте́нїе. Канѡ́нъ  предпра́зднства, со і҆рмосо́мъ на ѕ҃: і҆рмосы̀ по два́жды,  гла́съ д҃: и҆ прⷪ҇ро́ка на д҃, гла́съ и҃: и҆ мч҃нка на д҃,  гла́съ то́йже. По г҃-й пѣ́сни, 
Конда́къ прⷪ҇ро́ка, гла́съ д҃. Подо́бенъ: Ꙗ҆ви́лсѧ  є҆сѝ: 
Прⷪ҇ро́чества дарова́нїемъ богатѣ́ѧ, прⷪ҇ро́че,  хрⷭ҇то́во предвозвѣсти́лъ (с. рп҃ѕ ѡ҆б.) є҆сѝ прише́ствїе  ꙗ҆́вѣ, и҆ мі́рови сп҃се́нїе, є҆гѡ́же сїѧ́нїемъ мі́ръ  просвѣти́сѧ. 
И҆́нъ конда́къ мч҃нка, гла́съ и҃. Подо́бенъ: Ꙗ҆́кѡ  нача́тки: 
Твоѧ̑ по́ты, пресла́вне, всю̀ зе́млю напои́ша, и҆  честны́ми кровьмѝ, горді́е, мі́ръ ве́сь возвесели́лъ  є҆сѝ: мл҃твами твои́ми бг҃омꙋ́дре, сп҃са́й всѧ̑ вѣ́рою  тѧ̀ воспѣва́ющыѧ и҆ оу҆бл҃жа́ющыѧ, вопїю́щыѧ пѣ́снь  досто́йнꙋю, всехва́льне, ꙗ҆́кѡ многострада́лецъ. 
И҆ сѣда́ленъ прⷪ҇ро́ка, гла́съ и҃. Сла́ва, мч҃нка: И҆  ны́нѣ, предпра́зднства, гла́съ то́йже. По ѕ҃-й пѣ́сни,  конда́къ предпра́зднства, и҆ і҆́косъ: и҆ про́логъ. По ѳ҃-й  пѣ́сни свѣти́ленъ предпра́зднства, два́жды. На хвали́техъ  стїхи̑ры предпра́зднства на д҃, гла́съ ѕ҃. Подо́бенъ:  А҆́гг҃льскїѧ: Сла́ва, подо́бенъ то́йже: ѕвѣзда̀ и҆з̾  і҆а́кѡва: И҆ ны́нѣ, Зако́на и҆спо́лнитель: На стїхо́внѣ,  стїхи̑ры, гла́съ в҃: Подо́бенъ: До́ме є҆ѵфра́ѳовъ: Сла́ва,  и҆ ны́нѣ, гла́съ и҃, подо́бенъ то́йже: Ꙗ҆ви́сѧ сла́вы  ѻ҆́ч҃ее сїѧ́нїе: На лїтꙋргі́и, бл҃жє́нна, ѿ канѡ́на  предпра́зднства, пѣ́снь г҃ и҆ ѕ҃-ѧ. Прокі́менъ, гла́съ з҃:  Возвесели́тсѧ првⷣникъ: Сті́хъ: Оу҆слы́ши бж҃е, гла́съ  мо́й: А҆по́столъ къ тїмоѳе́ю, зача́ло сч҃в. А҆ллилꙋ́їа:  Првⷣникъ ꙗ҆́кѡ фі́нїѯъ: Є҆ѵⷢ҇лїе матѳе́а, зача́ло л҃ѕ:  Сѐ а҆́зъ посыла́ю ва́съ: Прича́стенъ: Въ па́мѧть вѣ́чнꙋю: 
д҃. Предпра́зднство просвѣще́нїѧ: И҆ собо́ръ ст҃ы́хъ  ѻ҃ а҆пⷭ҇лѡвъ : И҆ прпⷣбнагѡ ѻ҆тца̀ на́шегѡ  ѳеокті́ста и҆гꙋ́мена, и҆́же въ кꙋкꙋ́мѣ сїкелі́йстѣмъ. 
Стїхи̑ры а҆по́столѡвъ г҃, гла́съ д҃: Подо́бенъ: Да́лъ  є҆сѝ зна́менїе: И҆ прпⷣбнагѡ г҃, гла́съ в҃. Подо́бенъ:  Є҆гда̀ ѿ дре́ва: Сла́ва, и҆ ны́нѣ, предпра́зднства,  гла́съ г҃: Ꙗ҆́сенъ оу҆́бѡ мимоше́дшїй пра́здникъ: На  стїхо́внѣ (с. рп҃з) стїхи̑ры предпра́зднства, гла́съ и҃.  Подо́бенъ: Мч҃нцы твоѝ: Сла́ва, и҆ ны́нѣ, гла́съ ѕ҃:  Грѧде́тъ ко і҆ѻрда́нꙋ хрⷭ҇то́съ: Тропа́рь а҆пⷭ҇лѡвъ, гла́съ  г҃: А҆по́столи ст҃і́и: ѻ҆ктѡ́врїа л҃а: Сла́ва, и҆ ны́нѣ:  Гото́висѧ завꙋлѡ́не: На повече́рїи, канѡ́нъ по  предпи́санномꙋ. По трист҃о́мъ, конда́къ предпра́зднства. На  оу҆́трени, на Бг҃ъ гдⷭ҇ь, тропа́рь предпра́зднства два́жды.  Сла́ва, а҆пⷭ҇лѡвъ. И҆ ны́нѣ, предпра́зднства. По каѳі́смахъ  сѣда́льны предпра́зднства, и҆ чте́нїе. Канѡ́ны г҃,  предпра́зднства со і҆рмосо́мъ на ѕ҃, гла́съ ѕ҃: и҆ а҆пⷭ҇лѡвъ  на д҃, гла́съ д҃, и҆ прпⷣбнагѡ на д҃. По г҃-й пѣ́сни,  конда́къ предпра́зднства. Во стрꙋѧ́хъ дне́сь і҆ѻрда́нскихъ:  И҆ і҆́косъ. И҆ сѣда́ленъ а҆пⷭ҇лѡвъ, гла́съ г҃. Сла́ва,  прпⷣбнагѡ. И҆ ны́нѣ, предпра́зднства. По ѕ҃ пѣ́сни, 
Конда́къ а҆пⷭ҇лѡвъ, гла́съ в҃. Подо́бенъ: Вы́шнихъ  и҆щѧ̀: 
Хрⷭ҇то́выхъ оу҆ч҃нкѡ́въ ли́къ се́дмьдесѧтъ,  бж҃е́ственнѡ вѣ́рнїи въ пѣ́снехъ восхва́лимъ: тѣ́ми бо  всѝ навыко́хомъ трⷪ҇цꙋ почита́ти нераздѣ́льнꙋю, и҆  пребыва́ютъ свѣти́льницы бж҃е́ственныѧ вѣ́ры. 
По ѳ҃-й пѣ́сни, свѣти́ленъ а҆пⷭ҇лѡвъ. Сла́ва, и҆  ны́нѣ, предпра́зднства. На хвали́техъ стїхи̑ры на д҃,  гла́съ ѕ҃. Подо́бенъ: А҆́гг҃льскїѧ: Сла́ва, подо́бенъ  то́йже: Да и҆спо́лнитсѧ ѻ҆́ч҃ее: И҆ ны́нѣ, Ты̀ і҆и҃лѧ  столпо́мъ: На стїхо́внѣ стїхи̑ры предпра́зднства, гла́съ  в҃. Подо́бенъ: До́ме є҆ѵфра́ѳовъ: Сла́ва, и҆ ны́нѣ, гла́съ  и҆ подо́бенъ то́йже: Дне́сь хрⷭ҇то́съ: На лїтꙋргі́и,  бл҃жє́нна ѿ канѡ́на предпра́зднства, пѣ́снь г҃, и҆  а҆пⷭ҇лѡвъ пѣ́снь ѕ҃. Прокі́менъ, гла́съ и҃: Во всю̀ зе́млю  и҆зы́де вѣща́нїе и҆́хъ: Сті́хъ: Нб҃са̀ повѣ́даютъ сла́вꙋ  бж҃їю: А҆по́столъ къ ри́млѧнѡмъ, зача́ло ч҃ѕ: Зако́нъ дх҃а  жи́зни: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀  твоѧ̑ гдⷭ҇и. Є҆ѵⷢ҇лїе лꙋкѝ, зача́ло н҃: Ꙗ҆вѝ гдⷭ҇ь и҆  и҆нѣ́хъ се́дмьдесѧтъ: Прича́стенъ: Во всю̀ зе́млю: 
(с. рп҃з ѡ҆б.) 
є҃. Предпра́зднство просвѣще́нїѧ: И҆ ст҃ы́хъ мч҃нкъ,  ѳеопе́мта и҆ ѳеѡ́ны : И҆ прпⷣбныѧ сѷгклитїкі́и. 
Стїхи̑ры мч҃нкѡвъ г҃, гла́съ д҃. Подо́бенъ: Ꙗ҆́кѡ  до́блѧ: прпⷣбныѧ г҃, гла́съ а҃. Подо́бенъ: Нбⷭ҇ныхъ  чинѡ́въ: Сла́ва, и҆ ны́нѣ, предпра́зднства, гла́съ ѕ҃:  Гото́висѧ і҆ѻрда́не рѣко̀: На стїхо́внѣ стїхи̑ры  предпра́зднства, гла́съ ѕ҃: Подо́бенъ: Тридне́венъ, съ  припѣ́вы. Сла́ва, и҆ ны́нѣ, гла́съ ѕ҃: Да возра́дꙋетсѧ  пꙋсты́нѧ і҆ѻрда́нова: 
Тропа́рь предпра́зднства, гла́съ д҃: 
Возвраща́шесѧ и҆ногда̀ і҆ѻрда́нъ рѣка̀ ми́лѡтїю  є҆лїссе́овою, возне́сшꙋсѧ и҆лїѝ, и҆ раздѣлѧ́хꙋсѧ во́ды  сю́дꙋ и҆ сю́дꙋ, и҆ бы́сть є҆мꙋ̀ сꙋ́хъ пꙋ́ть, и҆́же мо́крый,  во ѡ҆́бразъ вои́стиннꙋ кр҃ще́нїѧ, и҆́мже мы̀ текꙋ́щее житїѧ̀  прехо́димъ ше́ствїе: хрⷭ҇то́съ ꙗ҆ви́сѧ во і҆ѻрда́нѣ  ѡ҆ст҃и́ти во́ды. 
На повече́рїи, канѡ́нъ пое́мъ по предпи́санномꙋ. На  оу҆́трени, на Бг҃ъ гдⷭ҇ь, тропа́рь предпра́зднства,  три́жды. По каѳі́смахъ сѣда́льны предпра́зднства: и҆  чте́нїе. Канѡ́нъ предпра́зднства, со і҆рмосо́мъ на ѕ҃: и҆  мч҃нкѡвъ на д҃, гла́съ з҃: и҆ прпⷣбныѧ на д҃. гла́съ в҃. По  г҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Всѣ́хъ, хрⷭ҇тѐ, бл҃гоꙋтро́бнѣ ѿе́млѧй прегрѣше́нїй  мно́жество, млⷭ҇ти ра́ди безмѣ́рныѧ, і҆ѻрда́нскими вода́ми  крⷭ҇ти́тисѧ грѧде́ши ꙗ҆́кѡ чл҃вѣ́къ, ѻ҆де́ждею мѧ̀  ѡ҆дѣва́ѧ, сла́вы дре́внїѧ ѡ҆бнаже́нна лю́тѣ. 
И҆ сѣда́ленъ мч҃нка, гла́съ а҃: И҆ прпⷣбныѧ, гла́съ  є҃. Сла́ва, и҆ ны́нѣ, предпра́зднства. По ѕ҃-й пѣ́сни,  конда́къ предпра́зднства, и҆ і҆́косъ. По ѳ҃-й пѣ́сни,  свѣти́ленъ предпра́зднства. Сла́ва, и҆ ны́нѣ, дрꙋгі́й. На  хвали́техъ стїхи̑ры на д҃, гла́съ ѕ҃. Подо́бенъ,  А҆́гг҃льскїѧ: Сла́ва, гла́съ и҆ подо́бенъ то́йже: Съ  тре́петомъ слꙋжа̀ і҆ѡа́ннъ: (с. рп҃и) И҆ ны́нѣ, Воспое́мъ  лю́дїе рожде́нномꙋ ѿ дв҃ы: На стїхо́внѣ стїхи̑ры, гла́съ  в҃. Подо́бенъ, До́ме є҆ѵфра́ѳовъ: Сла́ва, и҆ ны́нѣ, гла́съ  и҃: І҆ѡа́нне крⷭ҇ти́телю: и҆ посе́мъ, Бл҃го є҆́сть: По  трист҃о́мъ, тропа́рь предпра́зднства. є҆ктенїа̀, и҆  ѿпꙋ́стъ. и҆ ѿхо́димъ въ кє́ллїи своѧ̑ съ молча́нїемъ. 
комм. Послѣ́дованїе часѡ́въ, пѣва́емыхъ въ  на́вечерїи просвѣще́нїѧ. 
Въ нача́лѣ в҃-гѡ часа̀ зна́менꙋетъ въ кампа́нъ, и҆  собра́вшесѧ во хра́мъ, ѡ҆блачи́тсѧ і҆ере́й въ фелѡ́нь,  дїа́конъ же въ стїха́рь: и҆ поставлѧ́етъ параекклисїа́рхъ  а҆нало́гїй оу҆кра́шенъ, прѧ́мѡ ца́рскихъ вра́тъ и҆  вжига́етъ свѣщꙋ̀ на свѣ́щницѣ. І҆ере́й же и҆схо́дитъ со  є҆ѵⷢ҇лїемъ во хра́мъ, и҆лѝ въ трапе́зꙋ, ца́рскими враты̀,  предходѧ́щꙋ є҆мꙋ̀ дїа́конꙋ съ кади́ломъ. И҆ полага́етъ  і҆ере́й ст҃о́е є҆ѵⷢ҇лїе на а҆нало́гѣ. И҆ ста́въ пред̾  а҆нало́гомъ, твори́тъ нача́ло по ѻ҆бы́чаю. И҆ по нача́лѣ  чте́цъ: Сла́ва тебѣ̀, бж҃е на́шъ, сла́ва тебѣ̀. и҆ Цр҃ю̀  нбⷭ҇ный: и҆ прѡ́чаѧ. И҆ по возгла́сѣ, кади́тъ і҆ере́й  ст҃о́е є҆ѵⷢ҇лїе на а҆нало́гѣ ѻ҆́крестъ, и҆ прѡ́чїѧ  і҆кѡ́ны, и҆ хра́мъ ве́сь, и҆ настоѧ́телѧ, и҆ бра́тїю. чте́цъ  же чте́тъ ѱало́мъ є҃: Глаго́лы моѧ̑ внꙋшѝ гдⷭ҇и: и҆ к҃в,  Гдⷭ҇ь пасе́тъ мѧ̀: и҆ к҃ѕ. Гдⷭ҇ь просвѣще́нїе: Сла́ва, и҆  ны́нѣ, а҆ллилꙋ́їа, три́жды. Гдⷭ҇и поми́лꙋй, три́жды.  Сла́ва, тропа́рь предпра́зднства: Возвраща́шесѧ и҆ногда̀  і҆ѻрда́нъ рѣка̀: И҆ ны́нѣ: Что́ тѧ нарече́мъ: Та́же  тропарѝ сїѧ̑ пое́мъ по два́жды, гла́съ и҃: Дне́сь во́дъ  ѡ҆сщ҃а́етсѧ є҆стество̀: И҆ в҃-й ли́къ то́йже тропа́рь без̾  припѣ́ва. И҆ па́ки а҃-й ли́къ припѣ́въ: Сегѡ̀ ра́ди  помѧнꙋ́хъ тѧ̀ ѿ землѝ: Та́же тропа́рь, Ꙗ҆́кѡ человѣ́къ:  И҆ в҃-й ли́къ в҃-й припѣ́въ: Ви́дѣша тѧ̀ во́ды бж҃е: и҆  пое́тъ то́йже тропа́рь. И҆ па́ки а҃-й ли́къ: Сла́ва, (с.  рп҃и ѡ҆б.) Ко гла́сꙋ вопїю́щагѡ: И҆ ны́нѣ, то́йже. Та́же  прокі́менъ, гла́съ д҃: И҆ возгремѣ̀ съ нб҃сѐ гдⷭ҇ь:  Сті́хъ: Возлюблю́ тѧ гдⷭ҇и, крѣ́посте моѧ̀: Прⷪ҇ро́чества  и҆са́їина: Та́кѡ глаго́летъ гдⷭ҇ь: Та́же, дѣѧ̑нїѧ ст҃ы́хъ  а҆пⷭ҇лъ, зача́ло л҃г: Во дни̑ ѻ҆́ны, ꙗ҆́коже скончава́ше  і҆ѡа́ннъ тече́нїе: Є҆ѵⷢ҇лїе матѳе́а, зача́ло є҃: Прїи́де  і҆ѡа́ннъ крⷭ҇ти́тель: Та́же, Стѡпы̀ моѧ̑: И҆ трист҃о́е. По  Ѻ҆́ч҃е на́шъ, конда́къ: Во стрꙋѧ́хъ дне́сь: Гдⷭ҇и поми́лꙋй,  м҃. И҆ мл҃тва: И҆́же на всѧ́кое вре́мѧ: По Чⷭ҇тнѣ́йшꙋю  херꙋві̑мъ: І҆ере́й: Бж҃е оу҆ще́дри ны̀: Та́же, мл҃тва:  Хрⷭ҇тѐ свѣ́те: Си́це пое́мъ г҃-й ча́съ, и҆ ѕ҃-й, и҆ ѳ҃-й:  въ ни́хже дїа́конъ кади́тъ є҆ѵⷢ҇лїе, и҆ настоѧ́телѧ и҆  ли́ки. На ѳ҃-мъ же часѣ̀ кади́тъ всю̀ це́рковь, ꙗ҆́кѡ на  а҃-мъ часѣ̀. Та́же мл҃тва: Влⷣко гдⷭ҇и і҆и҃се хрⷭ҇тѐ: И҆  Бл҃гословѝ дꙋшѐ моѧ̀ гдⷭ҇а: Сла́ва, Хвалѝ дꙋшѐ моѧ̀  гдⷭ҇а: И҆ ны́нѣ: Є҆диноро́дный сн҃е: И҆ во црⷭ҇твїи  твое́мъ: Сла́ва, и҆ ны́нѣ: Помѧнѝ на́съ гдⷭ҇и: Ѡ҆сла́би,  ѡ҆ста́ви: По Ѻ҆́ч҃е на́шъ, конда́къ: Во стрꙋѧ́хъ дне́сь:  Гдⷭ҇и поми́лꙋй м҃. И҆ мл҃тва: Всест҃а́ѧ трⷪ҇це: Та́же,  Досто́йно є҆́сть: И҆ ѿпꙋ́стъ. И҆ быва́етъ росхо́дъ до  часа̀ вече́рнѧгѡ. Вече́рнѧ же быва́етъ съ лїтꙋргі́ею  васі́лїа вели́кагѡ во своѐ вре́мѧ. И҆ про́чее всегѡ̀ чи́на  оу҆ка́за, зрѝ деке́мврїа въ к҃д-й де́нь. 
[зрѝ] Вѣ́домо же бꙋ́ди: А҆́ще слꙋчи́тсѧ на́вечерїе  бг҃оѧвле́нїѧ, въ сꙋббѡ́тꙋ, и҆лѝ недѣ́лю, по́стъ не  быва́етъ и҆ тропарѝ ца́рскихъ часѡ́въ со чте́нїѧми въ  сꙋббѡ́тꙋ и҆ недѣ́лю не пою́тсѧ: но пое́мъ часы̀ ца̑рскїѧ  пре́жде въ пѧто́къ по ѻ҆бы́чаю, ꙗ҆́коже оу҆ка́зано на  рѧдꙋ̀. Глаго́лемъ же сѷмво́лъ вѣ́ры, и҆ ѱало́мъ л҃г:  Бл҃гословлю̀ гдⷭ҇а: И҆ ѿпꙋ́стъ. И҆ въ то́й де́нь ꙗ҆ди́мъ  сы́ръ и҆ ꙗ҆́ица. А҆́ще бꙋ́детъ на́вечерїе въ сꙋббѡ́тꙋ:  Прокі́менъ, А҆ллилꙋ́їа, и҆ прича́стенъ (с. рп҃ѳ) днѐ.  А҆по́столъ же и҆ є҆ѵⷢ҇лїе пре́жде сꙋббѡ́тѣ пред̾  бг҃оѧвле́нїемъ, и҆ пото́мъ рѧ́дъ. По И҆зрѧ́днѡ, пое́мъ  Досто́йно: А҆́ще ли въ недѣ́лю на́вечерїе бг҃оѧвле́нїѧ:  Прокі́менъ, а҆по́столъ, А҆ллилꙋ́їа, є҆ѵⷢ҇лїе и҆  прича́стенъ, пре́жде недѣ́ли пред̾ бг҃оѧвле́нїемъ, и҆  пото́мъ рѧ́дъ. По И҆зрѧ́днѡ же, пое́мъ, Досто́йно: По  ѿпꙋще́нїи же лїтꙋргі́и ꙗ҆ди́мъ оу҆крꙋ́хи, и҆ пїе́мъ по  є҆ди́ной ча́ши вїна̀. Соверше́ннѡ же ꙗ҆ди́мъ по ѿпꙋ́стѣ  вече́рни, со є҆ле́емъ. Сы́ра же и҆ ꙗ҆и́цъ и҆ ры́бъ  ника́коже дерзне́мъ коснꙋ́тисѧ. А҆́ще ли въ пѧто́къ пре́жде  на́вечерїѧ бг҃оѧвле́нїѧ, когда̀ пою́тсѧ часы̀ ца̑рскїѧ, зрѝ  оу҆ка́зъ, деке́мврїа въ к҃д-й де́нь. 
ѕ҃. 🕀 Ст҃о́е бг҃оѧвле́нїе гдⷭ҇а бг҃а и҆ сп҃са  на́шегѡ і҆и҃са хрⷭ҇та̀. 
При часѣ̀ є҃ днѐ зна́менꙋетъ въ вели́кое, и҆ пото́мъ  во всѧ̑ тѧ̑жкаѧ. И҆ собра́вшымсѧ въ хра́мъ начина́емъ  вече́рню: и҆ пое́мъ ѻ҆бы́чный ѱало́мъ. Та́же є҆ктенїа̀  вели́каѧ. А҆́ще бꙋ́детъ въ сꙋббѡ́тꙋ, стїхосло́вимъ, Бл҃же́нъ  мꙋ́жъ, каѳі́смꙋ всю̀. А҆́ще же въ недѣ́лю, пое́мъ а҃-й  а҆нтїфѡ́нъ. А҆́ще ли во и҆ны̑ѧ дни̑, стїхоло́гїа не  быва́етъ: но а҆́бїе пое́мъ, Гдⷭ҇и воззва́хъ, на гла́съ в҃.  І҆ере́й же твори́тъ проскомі́дїю. Дїа́конъ кади́тъ цр҃ковь  по ѻ҆бы́чаю. И҆ мы̀ пое́мъ. стїхи̑ры пра́здника на и҃,  гла́съ в҃. Самогла́сны: Просвѣти́телѧ на́шего: Сла́ва, и҆  ны́нѣ, гла́съ то́йже: Приклони́лъ є҆сѝ главꙋ̀: Та́же  вхо́дъ со є҆ѵⷢ҇лїемъ. Свѣ́те ти́хїй: Прокі́менъ днѐ.  А҆́ще ли въ сꙋббѡ́тꙋ на вече́рни, прокі́менъ, Гдⷭ҇ь  воцр҃и́сѧ: А҆́ще ли на вече́рни, въ пѧто́къ: Прокі́менъ  пое́мъ вели́кїй: Бг҃ъ на́шъ на нб҃сѝ и҆ на землѝ: со  стїхѝ є҆гѡ̀. И҆ чтє́нїѧ пра́здника, по чи́нꙋ и҆́хъ.  Посредѣ̀ чте́нїѧ, тропа́рь со (с. рп҃ѳ ѡ҆б.) стїхѝ и҆́хъ  ѻ҆бы́чными. По сконча́нїи же чте́нїѧ, є҆ктенїа̀ ма́лаѧ. И҆  возгла́съ: Ꙗ҆́кѡ ст҃ъ є҆сѝ бж҃е на́шъ: И҆ пое́мъ  трист҃о́е. Прокі́менъ, гла́съ г҃. Гдⷭ҇ь просвѣще́нїе моѐ:  Сті́хъ: Гдⷭ҇ь защи́титель живота̀ моегѡ̀: А҆по́столъ къ  корі́нѳѧнѡмъ, зача́ло рм҃г: Свобо́денъ сы́й ѿ всѣ́хъ:  А҆́ще ли нѣ́сть поста̀, начина́емъ є҆го̀ ѿ полꙋ̀: Не  хощꙋ̀ ва́съ не вѣ́дѣти: А҆ллилꙋ́їа, гла́съ ѕ҃: Ѿры́гнꙋ  се́рдце моѐ сло́во бл҃го: Сті́хъ: Красе́нъ добро́тою па́че  сынѡ́въ человѣ́ческихъ. Є҆ѵⷢ҇лїе лꙋкѝ, зача́ло ѳ҃: Въ  пѧтоена́десѧте лѣ́то: И҆ по рѧ́дꙋ бж҃е́ственнаѧ лїтꙋргі́а  вели́кагѡ васі́лїа: Вмѣ́стѡ досто́йно пое́мъ: Ѡ҆ тебѣ̀  ра́дꙋетсѧ: Прича́стенъ, Хвали́те гдⷭ҇а: И҆ по заамвѡ́нной  мл҃твѣ, а҆́бїе и҆схо́димъ всѝ ко сщ҃е́нной кꙋпѣ́ли въ  притво́ръ, и҆лѝ на и҆сто́чники, ца́рскими враты̀.  И҆гꙋ́менъ, и҆лѝ старѣ́йшїй і҆ере́й, носѧ́й на главѣ̀  чⷭ҇тны́й крⷭ҇тъ, пред̾идꙋ́щымъ є҆мꙋ̀ свѣщено́сцємъ, и҆  дїа́конѡмъ съ кади́лы, и҆ полага́етъ чⷭ҇тны́й крⷭ҇тъ на  бл҃гоꙋкраше́нномъ столѣ̀, и҆дѣ́же и҆ водѣ̀  оу҆гото́ваннѣй въ ча́шѣ, и҆ свѣща́мъ ѻ҆́крестъ  стоѧ́щымъ, и҆ даю́тсѧ свѣщы̀ бра́тїѧмъ. Кли́рїкѡмъ же  пою́щымъ тропа́рь, гла́съ и҃: Гла́съ гдⷭ҇ень на вода́хъ:  три́жды. Въ то́же вре́мѧ настоѧ́тель кади́тъ ѻ҆́крестъ  стола̀, та́же ѡ҆́бразы, и҆ пра́здника на а҆нало́гїи, и҆  сщ҃е́нникѡвъ, и҆ ли́ки по чи́нꙋ, предходѧ́щꙋ є҆мꙋ̀ дїа́конꙋ  со свѣще́ю. Посе́мъ тропа́рь, гла́съ то́йже: Дне́сь во́дъ  ѡ҆сщ҃а́етсѧ є҆стество̀: два́жды. И҆ дрꙋгі́й: ꙗ҆́кѡ  человѣ́къ на рѣкꙋ̀: два́жды. Сла́ва, и҆ ны́нѣ: Ко гла́сꙋ  вопїю́щагѡ: Та́же дїа́конъ: Премꙋ́дрость. и҆ чтꙋ́тсѧ  чтє́нїѧ г҃: Прⷪ҇ро́чества и҆са́їина. Та́же прокі́менъ,  гла́съ г҃: Гдⷭ҇ь просвѣще́нїе моѐ: Сті́хъ: Гдⷭ҇ь  защи́титель живота̀ моегѡ̀: А҆по́столъ къ корі́нѳѧнѡмъ,  зача́ло рм҃г ѿ полꙋ̀: Не хощꙋ̀ ва́съ не (с. р҃ч)  вѣ́дѣти: А҆ллилꙋ́їа три́жды, гла́съ д҃: Гла́съ гдⷭ҇ень на  вода́хъ: Є҆ѵⷢ҇лїе ма́рка, зача́ло в҃: Прїи́де і҆и҃съ ѿ  назаре́та галїле́йскагѡ: И҆ глаго́летъ дїа́конъ є҆ктенїю̀  вели́кꙋю: Ми́ромъ гдⷭ҇ꙋ помо́лимсѧ. и҆ про́чее є҆ктенїѝ  ѡ҆сщ҃е́нїѧ. Си̑мъ же ѿ дїа́кона глаго́лємымъ, настоѧ́тель  глаго́летъ мл҃твꙋ та́йнѡ: Гдⷭ҇и і҆и҃се хрⷭ҇тѐ,  є҆диноро́дный сн҃е: без̾ возгла́са, и҆ рече́тъ въ себѣ̀  и҆ А҆ми́нь. И҆ начина́етъ ве́лїимъ гла́сомъ, во  оу҆слы́шанїе всѣ́хъ, мл҃твꙋ сїю̀ глаго́лѧ: Ве́лїй є҆сѝ  гдⷭ҇и, и҆ чꙋ̑дна дѣла̀ твоѧ̑: всю̀ до конца̀, три́жды.  Та́же мл҃твꙋ: Ты́ бо хотѣ́нїемъ ѿ не сꙋ́щихъ: и҆ прѡ́чаѧ.  И҆ по сконча́нїи мл҃твъ, а҆́бїе бл҃гословлѧ́ѧ во́дꙋ  крⷭ҇тови́днѡ чⷭ҇тны́мъ крⷭ҇то́мъ, погрꙋжа́етъ є҆го̀ пра́вѡ  низводѧ̀ въ во́дꙋ и҆ возводѧ̀, держа̀ є҆го̀ ѻ҆бѣ́ма  рꙋка́ма, поѧ̀ и҆ настоѧ́щїй тропа́рь, во гла́съ а҃: Во  і҆ѻрда́нѣ кр҃ща́ющꙋсѧ тебѣ̀ гдⷭ҇и: И҆ въ дрꙋгі́й та́кожде  зна́менꙋетъ крⷭ҇то́мъ во́дꙋ, и҆ въ тре́тїй та́кожде то́йже  тропа́рь поѧ̀ са́мъ настоѧ́тель, спою́щымъ є҆мꙋ̀ и҆  про́чымъ сщ҃е́нникѡмъ. Та́же по си́хъ пою́тъ и҆ ли́ки то́йже  тропа́рь. Настоѧ́тель же взе́мъ сщ҃е́ннꙋю во́дꙋ на блю́до,  и҆ ѡ҆братѧ́сѧ на за́падъ лице́мъ, въ лѣ́вой рꙋцѣ̀ держа̀  чⷭ҇тны́й крⷭ҇тъ, а҆ въ пра́вой васїлкѝ, кропи́тъ  крⷭ҇тоѡбра́знѡ на всѧ̑ страны̀. И҆ прихо́дѧтъ пре́жде къ  настоѧ́телю сщ҃е́нницы, два̀ два̀, и҆ цѣлꙋ́ютъ чⷭ҇тны́й  крⷭ҇тъ, и҆ зна́менꙋетъ и҆́хъ васїлко́мъ по лицꙋ̀ со  сщ҃е́нною водо́ю крⷭ҇тоѡбра́знѡ: но томꙋ́ же чи́нꙋ и҆ всѧ̑  бра́тїѧ. Пое́тсѧ же тогда̀ тропа́рь ѿ всѣ́хъ мно́гажды,  до́ндеже ѡ҆ст҃ѧ́тсѧ всѧ̑ бра́тїѧ водны́мъ кропле́нїемъ, и҆  причаще́нїемъ. И҆ а҆́бїе вхо́димъ во хра́мъ, и҆ пое́мъ  стїхи́рꙋ. Сла́ва, и҆ ны́нѣ, гла́съ ѕ҃: Воспои́мъ вѣ́рнїи:  Та́же, Бꙋ́ди и҆́мѧ гдⷭ҇не, три́жды. и҆ ѱало́мъ л҃г:  Бл҃гословлю̀ гдⷭ҇а на всѧ́кое (с. р҃ч ѡ҆б.) вре́мѧ: Пото́мъ  дае́тсѧ а҆нті́дѡръ ѿ і҆ере́а, и҆ ѿпꙋ́стъ. По ѿпꙋ́стѣ  же и҆лѝ є҆́сть лїтꙋргі́а, и҆лѝ нѣ́сть, вжига́емъ  свѣ́щникъ посредѣ̀ це́ркве, ста́вше вкꙋ́пѣ кли́рїцы, и҆  пою́тъ тропа́рь пра́здника. Сла́ва, и҆ ны́нѣ конда́къ: и҆  вхо́димъ въ трапе́зꙋ, и҆ ꙗ҆ди́мъ съ древѧнома́слїемъ,  и҆спива́емъ же и҆ вїна̀. Сы́ра же и҆ подо́бныхъ є҆мꙋ̀,  ры́бъ ника́коже де́рзнемъ ꙗ҆́сти, возбранено́ бо є҆́сть  бж҃е́ственными пра́вилы. Си́це быва́етъ слꙋ́жба по́стнꙋ дню̀  сꙋ́щꙋ, въ на́вечерїи просвѣще́нїѧ. 
[зрѝ] И҆звѣ́стно же бꙋ́ди всѣ̑мъ ѡ҆ ст҃ѣ́й водѣ̀,  ꙗ҆́кѡ нѣ́цыи сꙋ́ть ѿлꙋча́юще себѐ ѿ ст҃ы́ѧ воды̀  вкꙋше́нїѧ ра́ди, не до́брѣ творѧ́тъ: и҆́бо бл҃года́ти ра́ди  бж҃їѧ дана̀ бы́сть на ѡ҆сщ҃е́нїе мі́рꙋ, и҆ все́й тва́ри.  тѣ́мже во всѧ́кихъ мѣ́стѣхъ и҆ ска́редныхъ, и҆ всю́дꙋ  кропи́тсѧ, ꙗ҆̀же и҆ под̾ нога́ми на́шими сꙋ́ть: и҆ гдѣ̀  є҆́сть си́хъ ра́зꙋмъ, є҆́же не пи́ти сеѧ̀; но да  оу҆вѣ́си, ꙗ҆́кѡ не вкꙋше́нїѧ ра́ди ꙗ҆́стїѧ нечистота̀ въ  на́съ є҆́сть, но ѿ скве́рныхъ дѣ́лъ на́шихъ, ѡ҆чище́ни  же ѿ си́хъ, пїе́мъ без̾ сомнѣ́нїѧ сїю̀ ст҃ꙋ́ю во́дꙋ. Ѡ҆  се́й водѣ̀ нбⷭ҇наѧ ѻ҆́на слове́снаѧ ла́стовица,  златослове́сный вселе́нскїй оу҆чи́тель і҆ѡа́ннъ,  кѡнстанті́нѧ гра́да патрїа́рхъ въ сло́вѣ свое́мъ, ѡ҆ є҆́же  сходи́тисѧ хрⷭ҇тїа́нѡмъ во ст҃ꙋ́ю бж҃їю цр҃ковь, и҆ ѡ҆  кр҃ще́нїи: є҆гѡ́же нача́ло: Всѝ вы̀ въ бл҃годꙋ́шїи є҆стѐ  дне́сь, а҆́зъ же въ печа́ли є҆ди́нъ болѣ́знꙋю:  Свидѣ́тельствꙋетъ глаго́лѧ, но оу҆́бѡ чесѡ̀ ра́ди не де́нь  во́ньже роди́сѧ, но де́нь во́ньже крⷭ҇ти́сѧ, ꙗ҆вле́нїе  глаго́летсѧ; се́й бо є҆́сть де́нь во́ньже крⷭ҇ти́сѧ, и҆  водно́е ѡ҆ст҃ѝ є҆стество̀. Сегѡ̀ ра́ди и҆ въ полꙋ́нощи на  пра́здникъ се́й, всѝ поче́рпше въ до́мы во́дꙋ ѿно́сѧтъ и҆  соблюда́ютъ, и҆ лѣ́то соверше́нно хранѧ́тъ, поне́же дне́сь  ѡ҆сщ҃а́ютсѧ во́ды: и҆ зна́менїе быва́етъ (с. рч҃а)  ꙗ҆́вственное, не растлѣва́ющꙋсѧ во́дъ ѻ҆́ныхъ є҆стествꙋ̀  долгото́ю вре́мене: но лѣ́то соверше́нно, и҆ два̀ и҆ трѝ  мно́жицею, дне́сь че́рпаемаѧ вода̀ цѣла̀ и҆ нова̀  пребыва́етъ: и҆ по толи́цѣмъ вре́мени, ны́нѣ ѡ҆  и҆сто́чника взѧ́той водѣ̀ сравнѧ́етсѧ. 
[зрѝ] Подоба́етъ вѣ́дати: Ꙗ҆́кѡ а҆́ще слꙋчи́тсѧ  на́вечерїе ст҃а́гѡ бг҃оѧвле́нїѧ въ сꙋббѡ́тꙋ, и҆лѝ недѣ́лю,  по́стъ не быва́етъ. Лїтꙋргі́а же быва́етъ златоꙋ́стагѡ во  своѐ вре́мѧ по ѻ҆бы́чаю, ꙗ҆́коже и҆ всегда̀. И҆ по  ѿпꙋще́нїи лїтꙋргі́и въ трапе́зꙋ не хо́димъ, но въ  притво́рѣ цр҃ко́внѣмъ сѣ́дшымъ на́мъ, тра́пезарь дае́тъ  по оу҆ло́мкꙋ хлѣ́ба коемꙋ́ждо: и҆лѝ по ма́лꙋ хлѣ́бꙋ  пшени́чномꙋ, и҆ ма́лѡ смо́квїй и҆ фі̑нїкъ, и҆ по є҆ди́ной  ча́шѣ вїна̀, ꙗ҆́кѡ да не нарече́тсѧ по́стъ: ѡ҆жида́емъ же  вече́рнѧгѡ собо́ра. Посе́мъ ѿше́дше въ кє́ллїи своѧ̑,  безмо́лвствꙋемъ до вре́мене вече́рнѧгѡ. Вели́кагѡ же  васі́лїа лїтꙋргі́а соверша́етсѧ въ са́мый пра́здникъ.  Вмѣ́стѡ же досто́йна, пое́мъ і҆рмо́съ ѳ҃-й пѣ́сни  пра́здника. 
[зрѝ] При часѣ́ же вече́рнѣмъ днѐ: Зна́менꙋетъ въ  вели́кое, и҆ пото́мъ во всѧ̑ тѧ̑жкаѧ, и҆ собра́вшымсѧ на́мъ  во хра́мъ: И҆ бл҃гослови́вшꙋ і҆ере́ю, пое́мъ вече́рню по  ѻ҆бы́чаю: ѱало́мъ, Бл҃гословѝ дꙋшѐ моѧ̀ гдⷭ҇а: И҆ а҆́ще  въ сꙋббѡ́тꙋ ве́чера, пое́мъ, Бл҃же́нъ мꙋ́жъ, каѳі́смꙋ всю̀.  А҆́ще ли въ недѣ́лю ве́чера, пое́мъ а҃-й а҆нтїфѡ́нъ. На  Гдⷭ҇и воззва́хъ, пое́мъ стїхи̑ры пра́здника на и҃, гла́съ  в҃: Просвѣти́телѧ на́шего: Сла́ва, и҆ ны́нѣ, гла́съ  то́йже: Приклони́лъ є҆сѝ главꙋ̀ прⷣте́чи: Та́же вхо́дъ со  є҆ѵⷢ҇лїемъ. Свѣ́те ти́хїй: Прокі́менъ днѐ: и҆ чтє́нїѧ по  чи́нꙋ и҆́хъ съ тропарѝ и҆ со стїхѝ и҆ Трист҃о́е же не  пое́мъ, зане́же не соверша́етсѧ бж҃е́ственнаѧ лїтꙋргі́а. По  чте́нїи (с. рч҃а ѡ҆б.) же паремі́й, є҆ктенїа̀ ма́лаѧ: и҆ по  возгла́сѣ, Прокі́менъ, а҆по́столъ, и҆ є҆ѵⷢ҇лїе, ꙗ҆́кѡ  предписа́сѧ. Є҆ктенїа̀, Рце́мъ всѝ: И҆ Сподо́би гдⷭ҇и: И҆  И҆спо́лнимъ вече́рнюю мл҃твꙋ: І҆ере́й возгла́съ. И҆  и҆схо́димъ ко крести́льницѣ, и҆дѣ́же оу҆гото́ванъ сто́лъ.  И҆ дѣ́йствꙋетъ настоѧ́тель, и҆лѝ і҆ере́й по чи́нꙋ,  ꙗ҆́коже оу҆каза́сѧ пре́жде, Пою́ще тропарѝ: Гла́съ  гдⷭ҇ень на вода́хъ: И҆ про́чее быва́етъ вослѣ́дованїе  ѡ҆сщ҃е́нїѧ воды̀, неизмѣ́ннѡ. По кропле́нїи же ѡ҆сщ҃е́нныѧ  воды̀ вхо́димъ во хра́мъ, и҆ пое́мъ стїхи́рꙋ: Сла́ва, и҆  ны́нѣ, гла́съ ѕ҃: Воспои́мъ вѣ́рнїи: и҆ ѿпꙋ́стъ. Пото́мъ  тропа́рь пра́здника. Сла́ва, и҆ ны́нѣ, конда́къ: Ꙗ҆ви́лсѧ  є҆сѝ дне́сь: И҆ пи́вше сщ҃е́ннꙋю во́дꙋ, вхо́димъ въ  трапе́зꙋ, и҆ ꙗ҆ди́мъ соверше́ннѡ, съ древѧнома́слїемъ, и҆  пїе́мъ вїно̀. 
комм. При часѣ́ же і҃-мъ но́щи оу҆дарѧ́етъ въ  вели́кое, и҆ пото́мъ во всѧ̑ капма́ны. 
И҆ собра́вшымсѧ во хра́мъ, бл҃гослови́вшꙋ і҆ере́ю,  пое́мъ повече́рїе вели́кое: и҆ Съ на́ми бг҃ъ, съ пѣ́нїемъ,  на гла́съ и҃. По а҃-мъ трист҃о́мъ, 
Тропа́рь пра́здника, гла́съ а҃: 
Во і҆ѻрда́нѣ креща́ющꙋсѧ тебѣ̀ гдⷭ҇и, трⷪ҇ческое  ꙗ҆ви́сѧ поклоне́нїе: роди́телевъ бо гла́съ  свидѣ́тельствоваше тебѣ̀, возлю́бленнаго тѧ̀ сн҃а  и҆менꙋ́ѧ, и҆ дх҃ъ въ ви́дѣ голꙋби́нѣ и҆звѣ́ствоваше  словесѐ оу҆твержде́нїе. ꙗ҆вле́йсѧ хрⷭ҇тѐ бж҃е, и҆ мі́ръ  просвѣще́й, сла́ва тебѣ̀. 
По в҃-мъ трист҃о́мъ, конда́къ пра́здника, Ꙗ҆ви́лсѧ  є҆сѝ дне́сь: По Сла́ва въ вы́шнихъ: по ѻ҆бы́чаю  и҆схо́димъ въ притво́ръ, пою́щымъ на́мъ стїхи̑ры пра́здника,  гла́съ д҃: Ѡ҆дѣва́ѧйсѧ свѣ́томъ ꙗ҆́кѡ ри́зою: Сла́ва,  гла́съ и҃: Гдⷭ҇и и҆спо́лнити хотѧ̀: И҆ ны́нѣ, гла́съ  то́йже: Дне́сь тва́рь просвѣща́етсѧ: Та́же мл҃твы  ѻ҆бы̑чныѧ. И҆ вше́дше во (с. рч҃в) хра́мъ, пое́мъ стїхо́внꙋ  пра́здника: стїхи̑ры самогла́сны, гла́съ в҃: На  і҆ѻрда́нстѣй рѣцѣ̀: съ припѣ́вы пра́здничными. а҃-й,  Мо́ре ви́дѣ, и҆ побѣжѐ: в҃-й, Что́ ти є҆́сть мо́ре,  ꙗ҆́кѡ побѣ́гло є҆сѝ; Припѣва́емъ же си́ми стїхѝ, и҆ до  ѿда́нїѧ пра́здника. Сла́ва, и҆ ны́нѣ, гла́съ ѕ҃: Є҆́же  ѿ дв҃ы со́лнце: Тропа́рь, гла́съ а҃: Во і҆ѻрда́нѣ  креща́ющꙋсѧ тебѣ̀ гдⷭ҇и: три́жды. И҆ бл҃гослове́нїе  хлѣ́бѡвъ по ѻ҆бы́чаю. Бꙋ́ди и҆́мѧ гдⷭ҇не: ѱало́мъ л҃г:  Бл҃гословлю̀ гдⷭ҇а: и҆ предложи́тсѧ чте́нїе пра́здника: и҆  по чте́нїи, и҆ по шестоѱа́лмїи, на Бг҃ъ гдⷭ҇ь тропа́рь  пра́здника три́жды, и҆ ѻ҆бы̑чныѧ стїхолѡ́гїи. По а҃-й  стїхоло́гїи сѣда́ленъ пра́здника, гла́съ г҃. Подо́бенъ:  Красотѣ̀: Ꙗ҆́вльшꙋсѧ тебѣ̀ во і҆ѻрда́нѣ сп҃се: Сла́ва,  и҆ ны́нѣ, гла́съ д҃. Подо́бенъ: Ско́рѡ предварѝ: Стрꙋѝ  ѡ҆ст҃и́лъ є҆сѝ і҆ѻрда̑нскїѧ: И҆ чте́мъ во є҆ѵⷢ҇лїи  толково́мъ, є҆́же ѿ матѳе́а. По в҃-й стїхоло́гїи  сѣда́ленъ пра́здника, гла́съ є҃. Подо́бенъ:  Собезнача́льное сло́во: і҆ѻрда́нскими стрꙋѧ́ми ѡ҆бло́жсѧ:  Сла́ва, и҆ ны́нѣ, гла́съ д҃. Подо́бенъ: Оу҆диви́сѧ  і҆ѡ́сифъ: І҆ѻрда́не рѣко̀: И҆ чте́мъ во є҆ѵⷢ҇лїи  толково́мъ, є҆́же ѿ матѳе́а: по чте́нїи же даю́тсѧ  свѣщы̀ бра́тїѧмъ. По полѷеле́и сѣда́ленъ пра́здника,  гла́съ д҃. Подо́бенъ: Оу҆диви́сѧ і҆ѡ́сифъ: Прїиди́те  оу҆ви́димъ вѣ́рнїи: Сла́ва, и҆ ны́нѣ, то́йже. И҆ чте́нїе.  Степє́нна, а҃ а҆нтїфѡ́нъ д҃-гѡ гла́са. Прокі́менъ  пра́здника, гла́съ д҃: Мо́ре ви́дѣ и҆ побѣжѐ, і҆ѻрда́нъ  возврати́сѧ вспѧ́ть. Сті́хъ: Что́ ти є҆́сть мо́ре, ꙗ҆́кѡ  побѣ́гло є҆сѝ; Всѧ́кое дыха́нїе: Сті́хъ: Хвали́те бг҃а во  ст҃ы́хъ є҆гѡ̀: Є҆ѵⷢ҇лїе ма́рка, зача́ло в҃: Прїи́де і҆и҃съ  ѡ҆ назаре́та: По н҃-мъ ѱалмѣ̀, Сла́ва: Всѧ́чєскаѧ  дне́сь: И҆ ны́нѣ, то́йже. Та́же, Поми́лꙋй мѧ̀ бж҃е: и҆  стїхи́ра, гла́съ ѕ҃: Бг҃ъ сло́во ꙗ҆ви́сѧ: Канѡ́на два̀,  пра́здника: (с. рч҃в ѡ҆б.) кѵ́ръ космы̀, и҆ кѵ́ръ і҆ѡа́нна:  і҆рмосы̀ ѻ҆бою̀ канѡ́нѡвъ, по два́жды. Тропарѝ на в҃і:  послѣдѝ і҆рмосы̀ ѻ҆бою̀ канѡ́нѡвъ, кі́йждо ли́къ сво́й  і҆рмо́съ. По г҃-й пѣ́сни, ѵ҆пакоѝ, гла́съ є҃: Є҆гда̀  ꙗ҆вле́нїемъ твои́мъ: И҆ чте́нїе. По ѕ҃-й пѣ́сни, 
Конда́къ пра́здника, гла́съ д҃: 
Ꙗ҆ви́лсѧ є҆сѝ дне́сь вселе́ннѣй, и҆ свѣ́тъ тво́й  гдⷭ҇и зна́менасѧ на на́съ, въ ра́зꙋмѣ пою́щихъ тѧ̀:  прише́лъ є҆сѝ, и҆ ꙗ҆ви́лсѧ є҆сѝ, свѣ́тъ непристꙋ́пный. 
На ѳ҃-й пѣ́сни па́ки вжига́ютъ свѣщы̀ бра́тїѧ.  Чⷭ҇тнѣ́йшꙋю не пое́мъ, но пое́мъ припѣ́вы пра́здника:  ꙗ҆́коже и҆з̾ѧви́сѧ деке́мврїа въ к҃є де́нь. Свѣти́ленъ  пра́здника: Ꙗ҆ви́сѧ сп҃съ бл҃года́ть и҆ и҆́стина: три́жды.  На хвали́техъ стїхи̑ры пра́здника, самогла́сны, гла́съ а҃,  на д҃: Свѣ́тъ ѿ свѣ́та возсїѧ̀: Сла́ва, гла́съ ѕ҃:  Вода́ми і҆ѻрда́нскими: И҆ ны́нѣ, гла́съ в҃: Дне́сь  хрⷭ҇то́съ на і҆ѻрда́нъ прїи́де: Славосло́вїе вели́кое. По  трист҃о́мъ тропа́рь пра́здника. є҆ктєнїѝ и҆ ѿпꙋ́стъ. И҆  дае́тсѧ ст҃ы́й є҆ле́й ѿ канди́ла, пою́щымъ на́мъ стїхи́рꙋ  пра́здника, та́же ча́съ а҃-й. На а҃-мъ часѣ̀ тропа́рь  пра́здника. По трист҃о́мъ конда́къ пра́здника, и҆ про́чее,  и҆ соверше́нный ѿпꙋ́стъ. Въ се́й де́нь лїтꙋргі́а быва́етъ  пора́нꙋ, трꙋда̀ ра́ди бдѣ́ннагѡ. 
комм. На лїтꙋргі́и а҆нтїфѡ́нъ а҃, ѱало́мъ рг҃і,  гла́съ а҃: 
Во и҆схо́дѣ і҆и҃левѣ ѿ є҆гѵ́пта, до́мꙋ і҆а́кѡвлѧ,  и҆з̾ люде́й ва̑рваръ. Мл҃твами бцⷣы, сп҃се сп҃сѝ на́съ.  И҆ дрꙋгі́й ли́къ, Сті́хъ в҃: Бы́сть і҆ꙋде́а ст҃ы́нѧ є҆гѡ̀,  і҆и҃ль ѻ҆́бласть є҆гѡ̀. Мл҃твами бцⷣы: Сті́хъ г҃: Мо́ре  ви́дѣ и҆ побѣжѐ, і҆ѻрда́нъ возврати́сѧ вспѧ́ть. Мл҃твами  бцⷣы: Сті́хъ д҃: Что́ ти є҆́сть мо́ре, ꙗ҆́кѡ побѣ́гло  є҆сѝ; и҆ тебѣ̀ і҆ѻрда́не, ꙗ҆́кѡ (с. рч҃г) возврати́лсѧ  є҆сѝ вспѧ́ть; Мл҃твами бцⷣы: Сла́ва, и҆ ны́нѣ: Мл҃твами  бцⷣы: 
комм. А҆нтїфѡ́нъ в҃, ѱало́мъ рд҃і, гла́съ в҃: 
Возлюби́хъ, ꙗ҆́кѡ оу҆слы́шитъ гдⷭ҇ь гла́съ моле́нїѧ  моегѡ̀. Сп҃си́ ны сн҃е бж҃їй, во і҆ѻрда́нѣ крести́выйсѧ,  пою́щыѧ тѝ: а҆ллилꙋ́їа. Сті́хъ в҃: Ꙗ҆́кѡ приклонѝ оу҆́хо  своѐ мнѣ̀, и҆ во днѝ моѧ̑ призовꙋ̀. Сп҃си́ ны сн҃е бж҃їй:  Сті́хъ г҃: Ѡ҆б̾ѧ́ша мѧ̀ болѣ̑зни смє́ртныѧ, бѣды̑  а҆́дѡвы ѡ҆брѣто́ша мѧ̀: ско́рбь и҆ болѣ́знь ѡ҆брѣто́хъ,  и҆ и҆́мѧ гдⷭ҇не призва́хъ. Сп҃си́ ны сн҃е бж҃їй: Сті́хъ д҃:  Млⷭ҇тивъ гдⷭ҇ь и҆ првⷣнъ, и҆ бг҃ъ на́шъ ми́лꙋетъ. Сп҃си́ ны  сн҃е бж҃їй: Сла́ва, и҆ ны́нѣ: Є҆диноро́дный сн҃е: 
комм. А҆нтїфѡ́нъ г҃, ѱало́мъ рз҃і, гла́съ а҃: 
И҆сповѣ́дайтесѧ гдⷭ҇еви, ꙗ҆́кѡ бла́гъ, ꙗ҆́кѡ въ  вѣ́къ млⷭ҇ть є҆гѡ̀. Тропа́рь, Во і҆ѻрда́нѣ креща́ющꙋсѧ:  Сті́хъ в҃: Да рече́тъ оу҆́бѡ до́мъ і҆и҃левъ, ꙗ҆́кѡ бл҃гъ,  ꙗ҆́кѡ въ вѣ́къ млⷭ҇ть є҆гѡ̀. Во і҆ѻрда́нѣ креща́ющꙋсѧ:  Сті́хъ г҃: Да рече́тъ оу҆́бѡ до́мъ а҆арѡ́нь: ꙗ҆́кѡ бл҃гъ,  ꙗ҆́кѡ въ вѣ́къ млⷭ҇ть є҆гѡ̀. Во і҆ѻрда́нѣ креща́ющꙋсѧ:  Сті́хъ д҃: Да рекꙋ́тъ оу҆́бѡ всѝ боѧ́щїисѧ гдⷭ҇а: ꙗ҆́кѡ  бл҃гъ, ꙗ҆́кѡ въ вѣ́къ млⷭ҇ть є҆гѡ̀. Во і҆ѻрда́нѣ  креща́ющꙋсѧ: Вхо́дное: Бл҃гослове́нъ грѧды́й во и҆́мѧ  гдⷭ҇не, бл҃гослови́хомъ вы̀ и҆з̾ до́мꙋ гдⷭ҇нѧ, бг҃ъ гдⷭ҇ь  и҆ ꙗ҆ви́сѧ на́мъ. Тропа́рь: Во і҆ѻрда́нѣ креща́ющꙋсѧ  тебѣ̀ гдⷭ҇и: Сла́ва, и҆ ны́нѣ, конда́къ, гла́съ д҃:  Ꙗ҆ви́лсѧ є҆сѝ дне́сь вселе́ннѣй: Вмѣ́стѡ трист҃а́гѡ,  пое́мъ: Є҆ли́цы во хрⷭ҇та̀ крести́стесѧ: Прокі́менъ, гла́съ  д҃: Бл҃гослове́нъ грѧды́й во и҆́мѧ гдⷭ҇не, бг҃ъ гдⷭ҇ь, и҆  ꙗ҆ви́сѧ на́мъ. Сті́хъ: И҆сповѣ́дайтесѧ гдⷭ҇еви, ꙗ҆́кѡ  бл҃гъ, ꙗ҆́кѡ въ вѣ́къ млⷭ҇ть є҆гѡ̀. А҆по́столъ къ ті́тꙋ,  зача́ло т҃в: Ча́до ті́те, ꙗ҆ви́сѧ бл҃года́ть бж҃їѧ:  А҆ллилꙋ́їа, гла́съ д҃: Принеси́те (с. рч҃г ѡ҆б.) гдⷭ҇еви  сы́нове бж҃їи: Сті́хъ: Гла́съ гдⷭ҇нь на вода́хъ: Є҆ѵⷢ҇лїе  матѳе́а, зача́ло ѕ҃: Прїи́де і҆и҃съ ѿ галїле́и:  Прича́стенъ: Ꙗ҆ви́сѧ бл҃года́ть бж҃їѧ сп҃си́тельнаѧ всѣ̑мъ  человѣ́кѡмъ. А҆ллилꙋ́їа, три́жды. На трапе́зѣ быва́етъ  оу҆тѣше́нїе бра́тїи ве́лїе. Ꙗ҆ди́мъ ры́бꙋ, и҆ сы́ръ, и҆  ꙗ҆́ица, и҆ пїе́мъ вїно̀: Мїрсті́и же мѧ́со, а҆́ще бꙋ́детъ  и҆ въ сре́дꙋ, и҆лѝ пѧто́къ. И҆ чте́тсѧ сло́во златоꙋ́стагѡ,  є҆мꙋ́же нача́ло: Всѝ вы̀ бл҃годꙋ́шнїи: 
з҃. 🕃 Собо́ръ ст҃а́гѡ сла́внагѡ прⷪ҇ро́ка,  прⷣте́чи и҆ крⷭ҇ти́телѧ і҆ѡа́нна . 
Ве́черъ, стїхоло́гїа не быва́етъ бдѣ́нїѧ ра́ди  бы́вшагѡ, кромѣ̀ сꙋббѡ́ты. На Гдⷭ҇и воззва́хъ стїхи̑ры  пра́здника г҃, гла́съ в҃: Просвѣти́телѧ на́шего: И҆  прⷣте́чи г҃, гла́съ а҃. Подо́бенъ: Всехва́льнїи мч҃нцы:  Ви́дѣвъ тѧ̀ грѧдꙋ́ща хрⷭ҇тѐ: Сла́ва, гла́съ ѕ҃: Во пло́ти  свѣти́льниче: И҆ ны́нѣ, пра́здника, гла́съ то́йже: Бг҃ъ  сло́во ꙗ҆ви́сѧ пло́тїю: Вхо́дъ. Прокі́менъ вели́кїй, гла́съ  з҃: Бг҃ъ на́шъ на нб҃сѝ и҆ на землѝ, всѧ̑ є҆ли̑ка  восхотѣ̀ сотворѝ. Сті́хъ: Во и҆схо́дѣ і҆и҃левѣ ѿ  є҆гѵ́пта: Сті́хъ: Мо́ре ви́дѣ и҆ побѣжѐ: Сті́хъ: Что́ ти  є҆́сть мо́ре, ꙗ҆́кѡ побѣ́гло є҆сѝ; И҆ па́ки, Бг҃ъ  на́шъ: А҆́ще слꙋчи́тсѧ въ сꙋббѡ́тꙋ ве́чера, глаго́лемъ  прокі́менъ: Гдⷭ҇ь воцр҃и́сѧ: Та́же є҆ктенїа̀, и҆ Сподо́би  гдⷭ҇и: и҆ И҆спо́лнимъ вече́рнюю мл҃твꙋ: На стїхо́внѣ  стїхи̑ры пра́здника, гла́съ д҃. Подо́бенъ: Да́лъ є҆сѝ  зна́менїе: съ припѣ́вы и҆́хъ, и҆ до ѿда́нїѧ, ве́черъ и҆  оу҆́тро. Сла́ва, прⷣте́чи, гла́съ д҃: Ꙗ҆́кѡ дх҃а  рачи́тель: И҆ ны́нѣ, пра́здника, гла́съ то́йже: Прїиди́те  подража́имъ мꙋ́дрыѧ дв҃ы: 
Тропа́рь, гла́съ в҃: 
Па́мѧть првⷣнагѡ съ похвала́ми, тебѣ́ же довлѣ́етъ  свидѣ́тельство (с. рч҃д) гдⷭ҇не предте́че: показа́лъ бо сѧ  є҆сѝ вои́стинꙋ и҆ прⷪ҇ро́кѡвъ чⷭ҇тнѣ́йшїй, ꙗ҆́кѡ и҆ въ  стрꙋѧ́хъ крⷭ҇ти́ти сподо́билсѧ є҆сѝ проповѣ́даннаго.  тѣ́мже за и҆́стинꙋ пострада́въ ра́дꙋѧсѧ, бл҃говѣсти́лъ  є҆сѝ и҆ сꙋ́щымъ во а҆́дѣ бг҃а ꙗ҆́вльшагосѧ пло́тїю,  взе́млющаго грѣ́хъ мі́ра, и҆ подаю́щаго на́мъ ве́лїю  млⷭ҇ть. 
Сла́ва, и҆ ны́нѣ, пра́здника. На повече́рїи, по  трист҃о́мъ, конда́къ прⷣте́чи, Плотска́гѡ твоегѡ̀  прише́ствїѧ: На полꙋ́нощницѣ, глаго́лемъ каѳі́смꙋ  ѻ҆бы́чнꙋю. По а҃-мъ трист҃о́мъ, тропа́рь пра́здника. По в҃- мъ трⷭ҇то́мъ конда́къ прⷣте́чи: Плотска́гѡ твоегѡ̀  прише́ствїѧ: На оу҆́трени, на Бг҃ъ гдⷭ҇ь, тропа́рь  пра́здника, два́жды. Сла́ва, крⷭ҇ти́телѧ. И҆ ны́нѣ,  пра́здника. По а҃-й каѳі́смѣ, сѣда́ленъ пра́здника, гла́съ  а҃: І҆и҃сꙋ ро́ждшꙋсѧ ѿ дв҃ы мр҃і́и: Сла́ва, и҆ ны́нѣ,  то́йже. И҆ чте́нїе. По в҃-й каѳі́смѣ, сѣда́ленъ  пра́здника, гла́съ д҃: Во стрꙋѧ́хъ ви́дѣвъ тѧ̀  і҆ѻрда́нскихъ: Сла́ва и҆ ны́нѣ, то́йже: Канѡ́нъ пра́здника  а҃-й, со і҆рмосо́мъ на ѕ҃: дрꙋгі́й со і҆рмосо́мъ на д҃: и҆  прⷣте́чи на д҃, гла́съ то́йже. послѣдѝ і҆рмосы̀ ѻ҆бою̀  канѡ́нѡвъ. По г҃-й пѣ́сни, конда́къ пра́здника: Ꙗ҆ви́лсѧ  є҆сѝ дне́сь: И҆ і҆́косъ: Та́же сѣда́ленъ, гла́съ и҃:  І҆ѻрда́нъ стрꙋѧ́ми слꙋ́житъ: Сла́ва, и҆ ны́нѣ, то́йже. По  ѕ҃-й пѣ́сни, 
Конда́къ прⷣте́чи, гла́съ ѕ҃: 
Плотска́гѡ твоегѡ̀ прише́ствїѧ оу҆боѧ́всѧ і҆ѻрда́нъ,  стра́хомъ возвраща́шесѧ, прⷪ҇ро́ческое же слꙋже́нїе  и҆сполнѧ́ѧ і҆ѡа́ннъ, тре́петомъ спрѧ́ташесѧ: а҆́гг҃льскїѧ  чи́ны оу҆жаса́хꙋсѧ, зрѧ́ще тѧ̀ во стрꙋѧ́хъ пло́тїю  креща́ема: и҆ всѝ сꙋ́щїи во тьмѣ̀ ѡ҆зарѧ́хꙋсѧ,  воспѣва́юще тѧ̀ ꙗ҆́вльшагосѧ и҆ просвѣти́вшаго всѧ̑. 
И҆ і҆́косъ, и҆ про́логъ. На ѳ҃-й пѣ́сни, Чⷭ҇тнѣ́йшꙋю  не пое́мъ: но пое́мъ припѣ́вы пра́здника и҆ прⷣте́чи, и҆  (с. рч҃д ѡ҆б.) і҆рмосы̀: и҆ посе́мъ на схо́дѣ пое́мъ ѻ҆́ба  ли̑ка вкꙋ́пѣ. Припѣ́въ пра́здника: та́же катава́сїа:  Недоꙋмѣ́етъ всѧ́къ ѧ҆зы́къ: Та́же припѣ́въ бцⷣѣ, и҆  посе́мъ і҆рмо́съ: Ѽ па́че оу҆ма̀: и҆ покло́нъ. Свѣти́ленъ  прⷣте́чи. Сла́ва, и҆ ны́нѣ, пра́здника. На хвали́техъ  стїхи̑ры пра́здника, гла́съ а҃, самогла́сны, на д҃. Сла́ва,  прⷣте́чи, гла́съ ѕ҃: А҆́гг҃лъ и҆з̾ непло́дныхъ ложе́снъ:  И҆ ны́нѣ, пра́здника, гла́съ в҃: Дне́сь хрⷭ҇то́съ на  і҆ѻрда́нъ прїи́де: Славосло́вїе вели́кое. По трист҃о́мъ,  тропа́рь прⷣте́чи. Сла́ва, и҆ ны́нѣ, пра́здника.  Є҆ктєнїѝ, ѿпꙋ́стъ, и҆ ча́съ а҃. На а҃-мъ часѣ̀,  тропа́рь пра́здника. Сла́ва, прⷣте́чи. И҆ ны́нѣ,  бг҃оро́диченъ часѡ́въ. По трист҃о́мъ, конда́къ пра́здника,  и҆ про́чее, и҆ соверше́нный ѿпꙋ́стъ. На лїтꙋргі́и,  бл҃жє́нна ѿ канѡ́на пра́здника, пѣ́снь г҃, на д҃: и҆  прⷣте́чи, пѣ́снь ѕ҃, на д҃. По вхо́дѣ тропа́рь  пра́здника, и҆ прⷣте́чи. Сла́ва, конда́къ прⷣте́чи. И҆  ны́нѣ, пра́здника. Вхо́дъ: Сп҃си́ ны сн҃е бж҃їй, во  і҆ѻрда́нѣ крⷭ҇ти́выйсѧ, пою́щыѧ тѝ: А҆ллилꙋ́їа. Си́це  пое́мъ и҆ до ѿда́нїѧ. Прокі́менъ, гла́съ з҃: Возвесели́тсѧ  првⷣникъ ѡ҆ гдⷭ҇ѣ: Сті́хъ: Оу҆слы́ши бж҃е, гла́съ мо́й:  А҆по́столъ дѣѧ́нїй, зача́ло м҃в: Бы́сть внегда̀ бы́ти  а҆поллѡ́сꙋ: А҆ллилꙋ́їа, гла́съ є҃: Свѣ́тъ возсїѧ̀  првⷣникꙋ: Сті́хъ: Весели́тесѧ првⷣнїи ѡ҆ гдⷭ҇ѣ: Є҆ѵⷢ҇лїе  і҆ѡа́нна, зача́ло г҃: Ви́дѣ і҆ѡа́ннъ і҆и҃са: Прича́стенъ:  Ꙗ҆ви́сѧ бл҃года́ть бж҃їѧ: Дрꙋгі́й: Въ па́мѧть вѣ́чнꙋю: 
[зрѝ] Подоба́етъ вѣ́дати: А҆́ще слꙋчи́тсѧ собо́ръ  і҆ѡа́нна прⷣте́чи въ недѣ́лю: пое́мъ слꙋ́жбꙋ прⷣте́чи,  ꙗ҆́коже собо́рꙋ бцⷣы: пре́жде воскрⷭ҇но, и҆ пра́здника, и҆  прⷣте́чи, ꙗ҆́коже наꙋ́трїи ржⷭ҇тва̀ хрⷭ҇то́ва оу҆каза́сѧ.  Ст҃ы́хъ првⷣныхъ бг҃оѻтцє́въ, а҆́ще въ недѣ́лю па́мѧть  и҆́хъ бꙋ́детъ. На оу҆́трени, є҆ѵⷢ҇лїе толково́е, недѣ́лѧ  по кр҃ще́нїи: та́же недѣ́лѧ рѧ́дъ, а҆́ще (с. рч҃є) не  бꙋ́детъ ѿстꙋ́пки. А҆́ще ли же бꙋ́детъ ѿстꙋ́пка: на  оу҆́трени є҆ѵⷢ҇лїе чте́тсѧ є҆ди́но: недѣ́лѧ по  креще́нїи. 
[зрѝ] Подоба́етъ вѣ́дати: А҆́ще слꙋчи́тсѧ  попра́зднство креще́нїѧ хрⷭ҇то́ва въ недѣ́лю, и҆щѝ всегѡ̀  послѣ́дованїѧ, ве́черъ, и҆ оу҆́тро, септе́мврїа по д҃і  числѣ̀. 
[зрѝ] Сꙋббѡ́та по просвѣще́нїи: Прокі́менъ,  А҆ллилꙋ́їа, и҆ прича́стенъ пра́здника: А҆по́столъ ко  є҆фесе́ємъ, зача́ло сл҃г: Возмога́йте ѡ҆ гдⷭ҇ѣ: Є҆ѵⷢ҇лїе  матѳе́а, зача́ло з҃: Возведе́нъ бы́сть і҆и҃съ: 
[зрѝ] Подоба́етъ вѣ́дати: А҆́ще слꙋчи́тсѧ собо́ръ  прⷣте́чи въ сꙋббѡ́тꙋ: Прокі́менъ пра́здника, и҆ прⷣте́чи.  А҆по́столъ и҆ є҆ѵⷢ҇лїе чте́тсѧ пре́жде сꙋббѡ́тѣ по  просвѣще́нїи, пото́мъ прⷣте́чи. Прича́стенъ: Ꙗ҆ви́сѧ  бл҃года́ть бж҃їѧ: Дрꙋгі́й: Въ па́мѧть вѣ́чнꙋю: Си́це пое́мъ  на лїтꙋргі́и въ сꙋббѡ́тꙋ, и҆ ст҃ы̑мъ и҆мꙋ́щымъ слꙋ́жбꙋ на  лїтꙋргі́и. 
[зрѝ] Недѣ́лѧ по просвѣще́нїи: На лїтꙋргі́и,  прокі́менъ, гла́съ а҃: Бꙋ́ди гдⷭ҇и, млⷭ҇ть твоѧ̀ на на́съ,  ꙗ҆́коже оу҆пова́хомъ на тѧ̀. Сті́хъ: Ра́дꙋйтесѧ првⷣнїи  ѡ҆ гдⷭ҇ѣ: и҆ пра́здника. А҆́ще же слꙋчи́тсѧ ст҃ы́й и҆мѣ́ѧй  на лїтꙋргі́и прокі́менъ, а҆по́столъ, и҆ є҆ѵⷢ҇лїе: тогда̀  пра́здника прокі́менъ и҆ прича́стенъ ѡ҆ставлѧ́етсѧ.  А҆по́столъ ко є҆фесе́ємъ, зача́ло ск҃д ѿ полꙋ̀: Бра́тїе,  є҆ди́номꙋ комꙋ́ждо на́съ: А҆ллилꙋ́їа, гла́съ є҃: Млⷭ҇ти  твоѧ̑ гдⷭ҇и во вѣ́къ: Є҆ѵⷢ҇лїе матѳе́а, зача́ло и҃:  Слы́шавъ і҆и҃съ, ꙗ҆́кѡ і҆ѡа́ннъ пре́данъ бы́сть:  Прича́стенъ: Ꙗ҆ви́сѧ бл҃года́ть бж҃їѧ: Дрꙋгі́й: Хвали́те  гдⷭ҇а: 
[зрѝ] Подоба́етъ вѣ́дати: Ꙗ҆́кѡ є҆ѵⷢ҇лїа и҆  а҆по́столы ѿ недѣ́ли мѧсопꙋ́стныѧ, вспѧ́ть и҆счита́ѧ, до  недѣ́ли прїидꙋ́щїѧ, ꙗ҆́же є҆́сть пе́рваѧ по просвѣще́нїѧ  недѣ́ли. Оу҆вѣ́давъ и҆звѣ́стнѡ, въ ко́е число̀ мѣ́сѧца  пред̾ мѧсопꙋ́стною недѣ́лею бꙋ́детъ недѣ́лѧ ѡ҆ мытарѝ и҆  фарїсе́и, и҆ вспѧ́ть (с. рч҃є ѡ҆б.) и҆зче́тъ на мимоше́дшыѧ  недѣ̑ли возврати́всѧ, начнѝ рѧ́дъ досѧза́ющь недѣ́ли ѡ҆  мытарѝ и҆ фарїсе́и. А҆́ще же когда̀ преизбꙋ́детъ недѣ́ль  си́хъ, ѡ҆ста́вивъ блюдѝ рѧ́дъ ѡ҆ мытарѝ и҆ фарїсе́и. 
и҃. Прпⷣбнагѡ ѻ҆тца̀ на́шегѡ геѡ́ргїа хозеві́та:  И҆ прпⷣбныѧ ма́тере на́шеѧ домні́ки : И҆  є҆мїлїа́на и҆сповѣ́дника. 
На Гдⷭ҇и воззва́хъ, стїхи̑ры прпⷣбнагѡ г҃, гла́съ д҃.  Подо́бенъ: Ꙗ҆́кѡ до́блѧ: и҆ прпⷣбныѧ г҃, гла́съ то́йже.  Подо́бенъ: Да́лъ є҆сѝ зна́менїе: Сла́ва: и҆ ны́нѣ,  пра́здника, гла́съ а҃: Ѡ҆блага́ѧй нб҃о ѻ҆́блаки: На  стїхо́внѣ стїхи̑ры, пра́здника, гла́съ ѕ҃. Подо́бенъ:  А҆́гг҃льскїѧ: съ припѣ́вы и҆́хъ. Сла́ва, и҆ ны́нѣ,  пра́здника, гла́съ в҃: На і҆ѻрда́нстѣй рѣцѣ̀: Тропа́рь  пра́здника, и҆ ѿпꙋ́стъ. На оу҆́трени, на Бг҃ъ гдⷭ҇ь,  тропа́рь пра́здника три́жды, и҆ ѻ҆бы̑чныѧ каѳі̑смы. По  каѳі́смахъ сѣда́льны пра́здника. Канѡ́нъ пра́здника: а҃-й  со і҆рмосо́мъ на ѕ҃: і҆рмо́съ по два́жды. Прпⷣбнагѡ на д҃,  гла́съ д҃: и҆ прпⷣбныѧ на д҃, гла́съ в҃. По г҃-й пѣ́сни, 
Конда́къ прпⷣбнагѡ гла́съ д҃. Подо́бенъ: Ꙗ҆ви́лсѧ  є҆сѝ: Ꙗ҆ви́лсѧ є҆сѝ свѣти́ло пресвѣ́тлое геѡ́ргїе,  ѡ҆зарѧ́ѧ бж҃е́ственными зарѧ́ми вѣ́рнѡ зовꙋ́щыѧ тѝ: молѝ  ѡ҆ на́съ влⷣкꙋ хрⷭ҇та̀ ꙗ҆́вльшагосѧ во стрꙋѧ́хъ, и҆  просвѣ́щшаго земнорѡ́дныѧ. 
И҆ сѣда́ленъ, гла́съ є҃. Сла́ва, прпⷣбныѧ, гла́съ д҃.  И҆ ны́нѣ, пра́здника, гла́съ то́йже. По ѕ҃ пѣ́сни,  конда́къ пра́здника: и҆ і҆́косъ, и҆ про́логъ. По ѳ҃-й  пѣ́сни, свѣти́ленъ пра́здника, два́жды. На стїхо́внѣ  стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, пра́здника, гла́съ то́йже.  самогла́сенъ: Ви́дѣша (с. рч҃ѕ) тѧ̀ во́ды бж҃е: На  лїтꙋргі́и, бл҃жє́нна пра́здника, пѣ́снь а҃-ѧ ѻ҆бои́хъ  канѡ́нѡвъ на ѕ҃. 
ѳ҃. Ст҃а́гѡ мч҃нка полѷе́ѵкта . 
Стїхи̑ры пра́здника г҃, гла́съ и҃. Подо́бенъ: Гдⷭ҇и,  а҆́ще и҆ на сꙋди́щи: и҆ ст҃а́гѡ г҃, гла́съ а҃. Подо́бенъ:  Нбⷭ҇ныхъ чинѡ́въ: Сла́ва, ст҃а́гѡ, гла́съ а҃: А҆́гг҃льскаѧ  вѡ́инства дне́сь: И҆ ны́нѣ, пра́здника, гла́съ в҃: Дне́сь  нб҃сѐ и҆ землѝ творе́цъ: На стїхо́внѣ стїхи̑ры  пра́здника, гла́съ ѕ҃. Подо́бенъ: Тридне́венъ: Сла́ва, и҆  ны́нѣ, гла́съ д҃: Ѡ҆дѣва́ѧйсѧ свѣ́томъ: Тропа́рь ст҃а́гѡ,  гла́съ д҃: Мч҃нкъ тво́й гдⷭ҇и: септе́мврїа во в҃ де́нь:  Сла́ва, и҆ ны́нѣ, пра́здника. На оу҆́трени, на Бг҃ъ гдⷭ҇ь,  тропа́рь пра́здника, два́жды. Сла́ва, ст҃а́гѡ: И҆ ны́нѣ  пра́здника. По каѳі́смахъ сѣда́льны пра́здника: и҆ чте́нїе.  Канѡ́нъ пра́здника, в҃-й, на и҃. і҆рмо́съ по два́жды: и҆  ст҃а́гѡ, на д҃, гла́съ и҃. По г҃-й пѣ́сни, 
Конда́къ ст҃а́гѡ, гла́съ д҃. Подо́бенъ: Ꙗ҆ви́лсѧ  є҆сѝ: 
Сп҃сꙋ прикло́ншꙋ во і҆ѻрда́нѣ главꙋ̀ сокрꙋши́шасѧ  ѕмїє́въ главы̑: полѷе́ѵктова же глава̀ ѿсѣ́кшаѧсѧ  льсти́ваго посрамѝ. 
И҆ і҆́косъ, и҆ сѣда́ленъ, гла́съ є҃. Сла́ва, и҆  ны́нѣ, пра́здника, гла́съ то́йже. По ѕ҃-й пѣ́сни, конда́къ  пра́здника, и҆ і҆́косъ, и҆ про́логъ. По ѳ҃-й пѣ́сни,  свѣти́ленъ ст҃а́гѡ. Сла́ва, и҆ ны́нѣ, пра́здника. На  стїхо́внѣ стїхи̑ры пра́здника, гла́съ ѕ҃. Подо́бенъ:  А҆́гг҃льскїѧ: Сла́ва, и҆ ны́нѣ, пра́здника, гла́съ то́йже.  На лїтꙋргі́и, бл҃же́нна пра́здника, пѣ́снь д҃-ѧ, на ѕ҃. 
🕂 Въ то́йже де́нь и҆́же во ст҃ы́хъ ѻ҆тца̀ на́шегѡ  фїлі́ппа, митрополі́та моско́вскагѡ и҆ всеѧ̀ рѡссі́и. 
(с. рч҃ѕ) 
Тропа́рь, гла́съ и҃: 
Первопресто́льникѡвъ прее́мниче. сто́лпе правосла́вїѧ,  и҆́стины побо́рниче, но́вый и҆сповѣ́дниче, ст҃и́телю  фїлі́ппе, положи́вый дꙋ́шꙋ за па́ствꙋ твою̀. тѣ́мже ꙗ҆́кѡ  и҆мѣ́ѧ дерзнове́нїе ко хрⷭ҇тꙋ̀, молѝ за і҆мпера́тора  правосла́внаго, за гра́дъ же и҆ лю́ди, чтꙋ́щыѧ досто́йнѡ  ст҃ꙋ́ю па́мѧть твою̀. 
Конда́къ, гла́съ г҃. Подо́бенъ: Дв҃а дне́сь: 
Правосла́вїѧ наста́вника, и҆ и҆́стины провозвѣ́стника,  златоꙋ́стагѡ ревни́телѧ, рѡссі́йскаго свѣти́льника,  фїлі́ппа премꙋ́драго восхва́лимъ, пи́щею слове́съ свои́хъ  разꙋ́мнѡ ча̑да своѧ̑ пита́юща: то́й бо ѧ҆зы́комъ хвале́нїе  поѧ́ше, оу҆стна́ма же пѣ́нїе вѣща́ше, ꙗ҆́кѡ таи́нникъ  бж҃їѧ бл҃года́ти. 
і҃. И҆́же во ст҃ы́хъ ѻ҆тца̀ на́шегѡ григо́рїа,  є҆пⷭ҇кпа нѷссі́йскагѡ: И҆ прпⷣбнагѡ дометїа́на,  є҆пⷭ҇кпа мелїті́йскагѡ: И҆ прпⷣбнагѡ маркїа́на,  пресвѵ́тера и҆ і҆коно́ма вели́кїѧ цр҃кве. 
На Гдⷭ҇и воззва́хъ: стїхи̑ры григо́рїа г҃, гла́съ є҃.  Подо́бенъ: Прпⷣбне ѻ҆́тче: и҆ дометїа́на г҃, гла́съ а҃.  Подо́бенъ: Всехва́льнїи мч҃нцы: Сла́ва, гла́съ д҃:  Премꙋ́дрости сло́во: И҆ ны́нѣ, пра́здника, гла́съ то́йже:  Трепета́ше рꙋка̀ крⷭ҇ти́телева: На стїхо́внѣ стїхи̑ры  пра́здника, гла́съ в҃. Подо́бенъ, До́ме є҆ѵфра́ѳовъ:  Сла́ва, григо́рїа, гла́съ д҃: Житїѐ бж҃е́ственно  и҆спра́вивъ: И҆ ны́нѣ, пра́здника, гла́съ то́йже: Тебѐ въ  дꙋ́сѣ и҆ ѻ҆гнѝ: Тропа́рь, гла́съ д҃: Бж҃е ѻ҆тє́цъ  на́шихъ: ное́мврїа въ к҃ де́нь. Сла́ва, и҆ ны́нѣ,  пра́здника. На оу҆́трени, тропа́рь пра́здника, два́жды.  Сла́ва, ст҃ы́хъ: И҆ ны́нѣ, пра́здника, и҆ ѻ҆бы̑чныѧ  каѳі̑смы, и҆ сѣда́льны пра́здника, и҆ чтє́нїѧ. Канѡ́нъ  пра́здника а҃, со і҆рмосо́мъ на ѕ҃: і҆рмо́съ по (с. рч҃з)  два́жды. и҆ ст҃ы́хъ два̀: григо́рїа, гла́съ є҃, на д҃: и҆  дометїа́на, гла́съ а҃, на д҃. По г҃-й пѣ́сни, конда́къ  пра́здника, и҆ і҆́косъ. 
Та́же григо́рїа, гла́съ в҃. Подо́бенъ: Въ мл҃твахъ: 
Цр҃кве бж҃е́ственный і҆ера́рхъ, и҆ премꙋ́дрости чⷭ҇тны́й  тайноглаго́льникъ нѷссі́йскїй, бо́дрый оу҆́мъ григо́рїй,  со а҆́гг҃лы ликовствꙋ́ѧ, и҆ наслажда́ѧсѧ бж҃е́ственнымъ  свѣ́томъ, моли́сѧ непреста́ннѡ ѡ҆ всѣ́хъ на́съ. 
И҆ сѣда́ленъ, гла́съ г҃. Сла́ва, дометїа́на, гла́съ а҃:  И҆ ны́нѣ пра́здника, гла́съ то́йже. По ѕ҃-й пѣ́сни, 
Конда́къ григо́рїа, гла́съ а҃. Подо́бенъ: Ли́къ  а҆́гг҃льскїй: 
Ѻ҆́комъ дꙋше́внымъ бо́дрствꙋѧ ст҃и́телю, бо́дръ  па́стырь ꙗ҆ви́лсѧ є҆сѝ мі́рꙋ, и҆ жезло́мъ мꙋ́дрости  твоеѧ̀, и҆ те́плымъ предста́тельствомъ твои́мъ, всѧ̑  ѿгна́лъ є҆сѝ ѕлосла̑вныѧ ꙗ҆́кѡ во́лки, невре́дно  соблю́дъ ста́до, григо́рїе всемꙋ́дре. 
И҆ і҆́косъ: и҆ про́логъ. По ѳ҃-й пѣ́сни, свѣти́ленъ  григо́рїа. Сла́ва, и҆ ны́нѣ, пра́здника. На стїхо́внѣ  стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, григо́рїа, гла́съ а҃: Пра́выѧ вѣ́ры:  И҆ ны́нѣ, пра́здника, гла́съ и҃: Гдⷭ҇и и҆спо́лнити хотѧ̀:  На лїтꙋргі́и бл҃жє́нна пра́здника, пѣ́снь є҃-ѧ, на д҃: и҆  ст҃а́гѡ пѣ́снь ѕ҃-ѧ, на д҃. И҆ про́чаѧ слꙋ́жба всѧ̀  ное́мврїа, въ з҃і де́нь. 
комм. Прпⷣбнагѡ же маркїа́на слꙋ́жба пое́тсѧ на  повече́рїи. 
🕃 Въ то́йже де́нь прпⷣбнагѡ па́ѵла  коме́льскагѡ, и҆́же на ѻ҆бно́рѣ рѣцѣ̀. 
Соверша́етсѧ собо́ръ є҆гѡ̀ во ѻ҆би́тели є҆гѡ̀. 
Тропа́рь, гла́съ а҃: 
Бж҃е́ственною любо́вїю ѿ ю҆́ности распала́емь па́ѵле  прпⷣбне, всѧ̑ ꙗ҆̀же въ мі́рѣ кра̑снаѧ возненави́дѣвъ,  хрⷭ҇та̀ є҆ди́наго возлюби́лъ є҆сѝ: и҆ сегѡ̀ ра́ди во  внꙋ́треннюю пꙋсты́ню всели́лсѧ є҆сѝ, со (с. рч҃з ѡ҆б.)  ѕвѣрьмѝ жи́ти ве́сь хрⷭ҇тꙋ̀: ѿѻнꙋ́дꙋже и҆ всеви́дѧщее  ѻ҆́ко, твоѧ̑ трꙋды̀ ви́дѣвъ, да́ромъ чꙋде́съ и҆ по  преставле́нїи ѡ҆богати́ тѧ. тѣ́мже вопїе́мъ тѝ: молѝ  непреста́ннѡ ѡ҆ всѣ́хъ на́съ, чⷭ҇тнꙋ́ю па́мѧть твою̀  при́снѡ въ пѣ́снехъ почита́ющихъ. 
Конда́къ, гла́съ и҃. Подо́бенъ: Взбра́нной: 
Всѐ твоѐ оу҆́мное жела́нїе къ бг҃ꙋ впери́въ, и҆ томꙋ̀  невозвра́тнѡ ѿ дꙋшѝ послѣ́довалъ є҆сѝ, въ пꙋсты́ню  всели́всѧ, и҆ та́мѡ а҆́гг҃льски пожи́въ, мнѡ́гимъ пꙋ́ть  бы́лъ є҆сѝ ко сп҃се́нїю: сегѡ̀ ра́ди и҆ хрⷭ҇то́съ тѧ̀  просла́ви, и҆ да́ромъ чꙋде́съ ѡ҆богатѝ. тѣ́мже всѝ  вопїе́мъ тѝ: ра́дꙋйсѧ па́ѵле прпⷣбне, пꙋсты́нный жи́телю. 
а҃і. 🕂 Прпⷣбнагѡ ѻ҆тца̀ на́шегѡ ѳеодо́сїа,  ѻ҆́бщихъ жи́тїй нача́льника. 
Ве́черъ, пое́мъ, Бл҃же́нъ мꙋ́жъ: а҃ а҆нтїфѡ́нъ. На Гдⷭ҇и  воззва́хъ, стїхи̑ры на ѕ҃: гла́съ є҃. Подо́бенъ: Прпⷣбне  ѻ҆́тче: Сла́ва, гла́съ в҃: Прпⷣбне ѻ҆́тче, ꙗ҆́кѡ гра́дъ:  И҆ ны́нѣ, пра́здника, гла́съ в҃: Приклони́лъ є҆сѝ:  Вхо́дъ, прокі́менъ днѐ: чтє́нїѧ г҃, прпⷣбничєскаѧ. На  стїхо́внѣ стїхи̑ры пра́здника, гла́съ д҃. Подо́бенъ: Да́лъ  є҆сѝ зна́менїе: съ припѣ́вы и҆́хъ. Сла́ва, гла́съ и҃:  Мона́хѡвъ мно́жєства: И҆ ны́нѣ, пра́здника, гла́съ то́йже:  А҆́гг҃льскаѧ вѡ́инства: По трист҃о́мъ тропа́рь, гла́съ и҃:  Сле́зъ твои́хъ тече́ньми: септе́мврїа въ г҃ де́нь. Сла́ва,  и҆ ны́нѣ, пра́здника, и҆ ѿпꙋ́стъ. На оу҆́трени, на Бг҃ъ  гдⷭ҇ь, тропа́рь пра́здника два́жды. Сла́ва, ст҃а́гѡ: И҆  ны́нѣ, пра́здника: и҆ ѻ҆бы̑чныѧ каѳі̑смы, и҆ сѣда́льны  пра́здника, и҆ чте́нїе. По полѷеле́и сѣда́ленъ ст҃а́гѡ,  гла́съ г҃, два́жды. Сла́ва, и҆ ны́нѣ, пра́здника: и҆  чте́нїе. Степе́нна, а҃ и҆ а҆нтїфѡ́нъ д҃-гѡ гла́са.  Прокі́менъ, гла́съ д҃: Чⷭ҇тна̀ пред̾ гдⷭ҇емъ: Сті́хъ: Что̀  возда́мъ гдⷭ҇еви: Всѧ́кое дыха́нїе: (с. рч҃и) Є҆ѵⷢ҇лїе  лꙋкѝ, зача́ло к҃д. ѱало́мъ н҃. стїхи́ра, гла́съ ѕ҃.  Прпⷣбне ѻ҆́тче, во всю̀ зе́млю: Канѡ́нъ пра́здника в҃-й,  со і҆рмосо́мъ на и҃: и҆ ст҃а́гѡ на ѕ҃. гла́съ в҃. Катава́сїа  пра́здника: Глꙋбины̀ ѿкры́лъ є҆́сть дно̀: По г҃-й  пѣ́сни, конда́къ и҆ і҆́косъ пра́здника: и҆ сѣда́ленъ  ст҃а́гѡ, гла́съ и҃, два́жды. Сла́ва, и҆ ны́нѣ, пра́здника:  и҆ чте́нїе. По ѕ҃-й пѣ́сни, 
Конда́къ ст҃а́гѡ, гла́съ и҃. Подо́бенъ: Взбра́нной: 
Насажде́нъ во дво́рѣхъ гдⷭ҇а твоегѡ̀, прпⷣбными  твои́ми добродѣ́тельми краснѡ̀ процвѣ́лъ є҆сѝ, и҆  оу҆мно́жилъ є҆сѝ ча̑да твоѧ̑ въ пꙋсты́ни, сле́зъ твои́хъ  тꙋ́чами напаѧ́ємаѧ, стадонача́льниче бж҃їй бж҃е́ственныхъ  дворѡ́въ. тѣ́мже зове́мъ: ра́дꙋйсѧ ѻ҆́тче ѳеодо́сїе. 
И҆ і҆́косъ, и҆ чте́мъ про́логъ. По ѳ҃-й пѣ́сни,  свѣти́ленъ ст҃а́гѡ, два́жды. Сла́ва, и҆ ны́нѣ, пра́здника.  На хвали́техъ стїхи̑ры на д҃, гла́съ є҃. Подо́бенъ:  Ра́дꙋйсѧ: Сла́ва, гла́съ в҃: Добродѣ́телей лѣ́ствица: И҆  ны́нѣ, пра́здника, гла́съ то́йже: Дне́сь хрⷭ҇то́съ  славосло́вїе вели́кое. По трист҃о́мъ, тропа́рь ст҃а́гѡ.  Сла́ва, и҆ ны́нѣ, пра́здника. Є҆ктєнїѝ, и҆ ѿпꙋ́стъ, и҆  ча́съ а҃-й. На а҃-мъ часѣ̀, тропа́рь пра́здника. Сла́ва,  ст҃а́гѡ: И҆ ны́нѣ, бг҃оро́диченъ, часѡ́въ. По трист҃о́мъ  конда́къ пра́здника, и҆ ст҃а́гѡ, глаго́лемъ премѣнѧ́юще и҆  прѡ́чаѧ: и҆ соверше́нный ѿпꙋ́стъ. На лїтꙋргі́и, бл҃жє́нна  ѿ канѡ́на пра́здника, пѣ́снь ѕ҃-ѧ, на д҃: и҆ ст҃а́гѡ  пѣ́снь ѕ҃-ѧ же, на д҃. Прокі́менъ, гла́съ з҃: Чⷭ҇тна̀  пред̾ гдⷭ҇емъ: Сті́хъ: Что̀ возда́мъ гдⷭ҇еви: А҆по́столъ къ  корі́нѳѧнѡмъ, зача́ло рѻ҃ѕ: Бг҃ъ рекі́й и҆з̾ тьмы̀ свѣ́тꙋ  возсїѧ́ти: А҆ллилꙋ́їа гла́съ ѕ҃: Бл҃же́нъ мꙋ́жъ боѧ́йсѧ  гдⷭ҇а: Сті́хъ: Си́льно на землѝ бꙋ́детъ сѣ́мѧ є҆гѡ̀:  Є҆ѵⷢ҇лїе матѳе́а, зача́ло м҃г: (с. рч҃и ѡ҆б.) Всѧ̑ мнѣ̀  прєдана̀ сꙋ́ть ѻ҆ц҃е́мъ мои́мъ: Прича́стенъ, Въ па́мѧть: 
🕅комм. Подоба́етъ вѣ́дати ѡ҆ се́мъ, ка́кѡ  восхо́дитъ недѣ́лѧ ѡ҆ мытарѝ и҆ фарїсе́и. 
Начина́етсѧ оу҆́бѡ мытарѧ̀ и҆ фарїсе́а і҆аннꙋа́рїа въ  а҃і число̀, въ попра́зднствѣ бг҃оѧвле́нїѧ, на па́мѧть  прпⷣбнагѡ ѻ҆тца̀ на́шегѡ ѳеодо́сїа, нисхо́дитъ же  феврꙋа́рїа по є҃і число̀. [зрѝ] Вѣ́домо же бꙋ́ди, ꙗ҆́кѡ  а҆́ще прилꙋчи́тсѧ недѣ́лѧ, ꙗ҆́же ѡ҆ мытарѝ и҆ фарїсе́и,  і҆аннꙋа́рїа въ а҃і число̀: и҆ прпⷣбнагѡ ѳеодо́сїа пое́тсѧ  слꙋ́жба, є҆гда̀ є҆кклисїа́рхъ разсꙋ́дитъ во и҆ны́й де́нь.  Въ сꙋббѡ́тꙋ ве́чера, на ма́лѣй вече́рни, стїхи̑ры  воскрⷭ҇ны, и҆ бцⷣы, по ѻ҆бы́чаю. На вели́цѣй вече́рни,  пое́мъ, Бл҃же́нъ мꙋ́жъ: каѳі́смꙋ всю̀. На Гдⷭ҇и воззва́хъ,  стїхи̑ры воскрⷭ҇ны г҃: и҆ а҆нато́лїевъ а҃: и҆ пра́здника г҃,  тогѡ̀ днѐ: и҆ трїѡ́ди самогла́сны двѣ̀, повторѧ́юще а҃-ю.  Сла́ва, трїѡ́ди: И҆ ны́нѣ, бг҃оро́диченъ а҃-й гла́са.  Вхо́дъ. Прокі́менъ днѐ. На лїті́и, стїхи̑ры пра́здника,  тогѡ̀ днѐ стїхѡ́вныѧ вечє́рнїѧ и҆ оу҆́трєннїѧ. Сла́ва,  и҆ ны́нѣ, трїѡ́ди, гла́съ г҃. На стїхо́внѣ стїхи̑ры  воскрⷭ҇ны, по а҆лфави́тꙋ. Сла́ва, пра́здника: И҆ ны́нѣ,  трїѡ́ди. На бл҃гослове́нїи хлѣ́бѡвъ тропа́рь: Бцⷣе дв҃о,  два́жды: и҆ пра́здника є҆ди́ножды, и҆ чте́нїе. [А҆́ще же  нѣ́сть бдѣ́нїѧ, по Ны́нѣ ѿпꙋща́еши, Тропа́рь воскрⷭ҇нъ.  Сла́ва, и҆ ны́нѣ, пра́здника. На повече́рїи по Досто́йно,  и҆ по Ѻ҆́ч҃е на́шъ: конда́къ пра́здника. Сла́ва, и҆ ны́нѣ,  трїѡ́ди.] На оу҆́трени, на Бг҃ъ гдⷭ҇ь, тропа́рь воскрⷭ҇нъ  два́жды. Сла́ва, и҆ ны́нѣ, пра́здника. По каѳі́смахъ  сѣда́льны воскрⷭ҇ны, съ бг҃оро́дичны и҆́хъ. и҆ чте́нїе во  є҆ѵⷢ҇лїи толково́мъ, недѣ́лѧ по креще́нїи. По непоро́чнахъ  тропарѝ: А҆́гг҃льскїй собо́ръ: и҆ ѵ҆пакоѝ гла́са. и҆  чте́нїе, (с. рч҃ѳ) недѣ́лѧ ѡ҆ мытарѝ и҆ фарїсе́и.  Степє́нна, и҆ прокі́менъ гла́са, Є҆ѵⷢ҇лїе воскрⷭ҇ное.  Воскрⷭ҇нїе хрⷭ҇то́во: ѱало́мъ н҃. Сла́ва, гла́съ и҃:  Покаѧ́нїѧ ѿве́рзи мѝ двє́ри: И҆ ны́нѣ, бг҃оро́диченъ:  На сп҃се́нїѧ стєзѝ: Та́же, Поми́лꙋй мѧ̀ бж҃е: и҆  Мно́жєства содѣ́ѧнныхъ мно́ю лю́тыхъ: И҆ мл҃тва  ѻ҆бы́чнаѧ: Сп҃сѝ бж҃е лю́ди твоѧ̑: Канѡ́нъ воскрⷭ҇нъ со  і҆рмосо́мъ на д҃, и҆ пра́здника на д҃: И҆ трїѡ́ди на ѕ҃.  Катава́сїа пра́здника. По г҃-й пѣ́сни, конда́къ, и҆ і҆́косъ  пра́здника, и҆ сѣда́ленъ: Сла́ва, и҆ ны́нѣ, трїѡ́ди По ѕ҃- й пѣ́сни, конда́къ и҆ і҆́косъ трїѡ́ди. На ѳ҃-й пѣ́сни,  пое́мъ. Чⷭ҇тнѣ́йшꙋю. Свѣти́ленъ воскрⷭ҇нъ. Сла́ва,  пра́здника: И҆ ны́нѣ, трїѡ́ди. На хвали́техъ стїхи̑ры  воскрⷭ҇ны г҃: и҆ пра́здника г҃, и҆ трїѡ́ди гла́са г҃-гѡ, съ  припѣ́вы: Воскрⷭ҇нѝ гдⷭ҇и бж҃е мо́й: Мытарѧ̀ и҆ фарїсе́а:  в҃, И҆сповѣ́мсѧ тебѣ̀ гдⷭ҇и: Фарїсе́а велехва́льный  гла́съ: Сла́ва. Ѿ дѣ́лъ похвале́ньми: И҆ ны́нѣ,  Пребл҃гослове́нна є҆сѝ: и҆ славосло́вїе вели́кое. По  трист҃о́мъ, тропа́рь воскрⷭ҇нъ то́чїю. Є҆ктєнїѝ, и҆  ѿпꙋ́стъ. и҆ ѻ҆бы́чнаѧ лїті́а въ притво́рѣ, въ не́йже  пое́мъ: Сла́ва, и҆ ны́нѣ, стїхи́рꙋ є҆ѵⷢ҇льскꙋю, и҆ ча́съ  а҃-й. На часѣ́хъ, тропа́рь воскрⷭ҇нъ. Сла́ва, пра́здника:  И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ  пра́здника, и҆ соверше́нный ѿпꙋ́стъ. та́кожде и҆ на  про́чихъ часѣ́хъ глаго́лемъ тропа́рь воскрⷭ҇нъ и҆  пра́здника: кондаки́ же премѣнѧ́емъ. На лїтꙋргі́и,  бл҃жє́нна гла́са, на д҃: и҆ Пра́здника пѣ́снь рѧдова́ѧ на  д҃: и҆ трїѡ́ди пѣ́снь ѕ҃-ѧ на д҃. По вхо́дѣ тропа́рь  воскрⷭ҇нъ, и҆ пра́здника. Сла́ва, конда́къ пра́здника: И҆  ны́нѣ, трїѡ́ди. Прокі́менъ недѣ́ли по просвѣще́нїи, та́же  пра́здника. А҆по́столъ и҆ є҆ѵⷢ҇лїе, недѣ́ли по  просвѣще́нїи, та́же ѡ҆ мытарѝ и҆ фарїсе́и: Прича́стенъ:  Хвали́те гдⷭ҇а съ нб҃съ: Дрꙋгі́й, пра́здника. 
(с. рч҃ѳ ѡ҆б.) 
🕃 Въ то́йже де́нь па́мѧть прпⷣбнагѡ ѻ҆тца̀ на́шегѡ  мїхаи́ла кло́пскагѡ, новгоро́дскагѡ чꙋдотво́рца. 
Соверша́етсѧ собо́ръ є҆гѡ̀, во ѻ҆би́тели є҆гѡ̀ и҆ во  хра́мѣхъ. 
Тропа́рь, гла́съ и҃: 
И҆́же на землѝ хрⷭ҇та̀ ра́ди во́лею въ бꙋ́йство  преложи́всѧ, мі́ра сегѡ̀ красоты̀ ѿню́дъ возненави́дѣлъ  є҆сѝ, и҆ плотска̑ѧ и҆гра̑нїѧ оу҆вѧди́въ посто́мъ и҆  жа́ждею, и҆ на землѝ лега́нїемъ, ѿ зно́ѧ же и҆ стꙋ́дени,  ѿ дождѧ̀ и҆ снѣ́га, и҆ ѿ про́чїѧ воздꙋ́шныѧ тѧ́гости  никогда́же оу҆клони́лсѧ є҆сѝ. дꙋ́шꙋ же ѡ҆чи́стилъ є҆сѝ  добродѣ́тельми ꙗ҆́кѡ зла́то въ горни́лѣ, ѻ҆́тче прпⷣбне  бг҃оно́сне мїхаи́ле, и҆ ны́нѣ на нб҃сѣ́хъ предстои́ши  прⷭ҇то́лꙋ прест҃ы́ѧ трⷪ҇цы. но ꙗ҆́кѡ и҆мѣ́ѧ дерзнове́нїе  мно́гое, молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
Конда́къ, гла́съ и҃. Подо́бенъ: Взбра́нной: 
Дх҃а ст҃а́гѡ си́лою оу҆подо́билсѧ є҆сѝ  бг҃оглагѡ́ливымъ дрє́внимъ прⷪ҇ро́кѡмъ, сказа́въ  безвѣ̑стнаѧ и҆ та̑йнаѧ, и҆ є҆́же го́дѣ сꙋдьба́мъ бж҃їимъ  въ сбытїѐ: и҆ и҆́на мнѡ́га чꙋдеса̀ ѡ҆ хрⷭ҇тѣ̀ сотвори́въ,  и҆ лю́ди оу҆диви́въ, торжествова́ти оу҆стро́илъ є҆сѝ,  вопїю́щыѧ: сла́ва бг҃ꙋ прославлѧ́ющемꙋ ст҃ы̑ѧ своѧ̑. 
в҃і. Ст҃ы́ѧ мч҃нцы татїа́ны . 
Стїхи̑ры пра́здника г҃, гла́съ и҃. Подо́бенъ: Гдⷭ҇и  а҆́ще и҆ на сꙋди́щи: И҆ ст҃ы́ѧ, гла́съ в҃. Подо́бенъ:  Є҆гда̀ ѿ дре́ва: Сла́ва, и҆ ны́нѣ, пра́здника, гла́съ  є҃: Зрѧ́щи тѧ̀ є҆стество̀: На стїхо́внѣ стїхи̑ры  пра́здника, гла́съ ѕ҃. Подо́бенъ: А҆́гг҃льскїѧ: Сла́ва, и҆  ны́нѣ, гла́съ то́йже: Воспои́мъ вѣ́рнїи: Тропа́рь  пра́здника. На оу҆́трени, по каѳі́смахъ сѣда́льны  пра́здника. Канѡ́нъ пра́здника а҃-й, со і҆рмосо́мъ на и҃: и҆  ст҃ы́ѧ на д҃, гла́съ то́йже. По г҃-й пѣ́сни, 
(с. с҃) 
Конда́къ ст҃ы́ѧ, гла́съ д҃. Подо́бенъ: Ꙗ҆ви́лсѧ є҆сѝ: 
Свѣ́тлѡ во страда́нїи твое́мъ возсїѧ́ла є҆сѝ  стрⷭ҇тоте́рпице, ѿ крове́й твои́хъ преиспещре́на, и҆ ꙗ҆́кѡ  кра́снаѧ голꙋби́ца, къ нб҃сѝ возлетѣ́ла є҆сѝ татїа́но:  тѣ́мже молѝ при́снѡ за чтꙋ́щыѧ тѧ̀. 
И҆ сѣда́ленъ гла́съ д҃. Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ пра́здника. На стїхо́внѣ стїхи̑ры  пра́здника, гла́съ ѕ҃. Подо́бенъ: А҆́гг҃льскїѧ: Сла́ва, и҆  ны́нѣ: Ѽ па́че оу҆ма̀: На лїтꙋргі́и, бл҃жє́нна  пра́здника, пѣ́снь з҃, на ѕ҃. 
🕃 Въ то́йже де́нь ст҃а́гѡ ѻ҆тца̀ са́ввы,  а҆рхїепⷭ҇кпа се́рбскагѡ. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆лѝ и҆дѣ́же хра́мъ є҆гѡ̀. Тропа́рь, гла́съ и҃:  Правосла́вїѧ наста́вниче: ѻ҆ктѡ́врїа въ а҃і-й де́нь. 
И҆́нъ тропа́рь, гла́съ г҃: 
Пꙋтѝ вводѧ́щагѡ въ жи́знь наста́вникъ, и҆  первопресто́льникъ, и҆ оу҆чи́тель бы́лъ є҆сѝ: пе́рвѣе бо  прише́дъ ст҃и́телю са́вво, ѻ҆те́чество твоѐ просвѣти́лъ  є҆сѝ, и҆ породи́въ то́е дх҃омъ ст҃ы́мъ, ꙗ҆́кѡ древа̀  ма̑слиннаѧ, въ мы́сленнѣмъ раѝ насади́лъ є҆сѝ  всеѡсщ҃є́ннаѧ твоѧ̑ ча̑да. тѣ́мъ ꙗ҆́кѡ а҆пⷭ҇лѡмъ и҆  ст҃и́телємъ сопресто́льна чтꙋ́ще, тѧ̀ мо́лимъ: молѝ  хрⷭ҇та̀ бг҃а дарова́ти на́мъ ве́лїю млⷭ҇ть. 
Конда́къ, гла́съ и҃. Подо́бенъ: Взбра́нной: 
Ꙗ҆́кѡ первост҃и́телѧ вели́каго, и҆ а҆пⷭ҇лѡвъ  соѻ́бщника, цр҃ковь прославлѧ́етъ тѧ̀ люде́й твои́хъ,  прпⷣбне. но ꙗ҆́кѡ и҆мѣ́ѧ дерзнове́нїе ко хрⷭ҇тꙋ̀ бг҃ꙋ,  мл҃твами твои́ми ѿ всѧ́кихъ на́съ бѣ́дъ сп҃са́й, да  зове́мъ тѝ: ра́дꙋйсѧ ѻ҆́тче са́вво бг҃омꙋ́дре. 
(с. с҃ ѡ҆б.) 
г҃і. Ст҃ы́хъ мч҃нкъ, є҆рмѵ́ла и҆ страто́нїка :  Въ сі́й де́нь пое́тсѧ слꙋ́жба ст҃ы́хъ ѻ҆тє́цъ, въ сїна́и  и҆ раі́ѳѣ и҆збїе́нныхъ. 
Стїхи̑ры мч҃нка г҃, гла́съ д҃. Подо́бенъ: Да́лъ є҆сѝ  зна́менїе: И҆ прпⷣбныхъ г҃, гла́съ и҃. Подо́бенъ: Что̀ вы̀  нарече́мъ: Сла́ва, гла́съ и҃: Прпⷣбнїи ѻ҆тцы̀: И҆ ны́нѣ,  пра́здника, гла́съ то́йже: Гдⷭ҇и и҆спо́лнити хотѧ̀: На  стїхо́внѣ стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, прпⷣбныхъ, гла́съ и҃. Равноа́гг҃льно  житїѐ: И҆ ны́нѣ, пра́здника, гла́съ то́йже: А҆́гг҃льскаѧ  вѡ́инства: Тропа́рь мч҃нкѡвъ, гла́съ д҃: Мч҃нцы твоѝ гдⷭ҇и:  септе́мврїа въ к҃-й де́нь. Сла́ва, ѻ҆тцє́въ, гла́съ  то́йже: Бж҃е ѻ҆тє́цъ на́шихъ: ное́мврїа въ к҃-й де́нь. И҆  ны́нѣ, пра́здника. На оу҆́трени, на Бг҃ъ гдⷭ҇ь тропа́рь  пра́здника, и҆ мч҃нкѡвъ. Сла́ва, ѻ҆тцє́въ: И҆ ны́нѣ,  пра́здника. и҆ ѻ҆бы̑чныѧ каѳі̑смы, и҆ сѣда́льны  пра́здника, и҆ чте́нїе. Канѡ́нъ пра́здника в҃-й, со  і҆рмосо́мъ на ѕ҃: и҆ мч҃нкѡвъ на д҃, гла́съ и҃: и҆  прпⷣбныхъ на д҃, гла́съ д҃. По г҃-й пѣ́сни, 
Конда́къ ѻ҆тцє́въ, гла́съ в҃. Подо́бенъ: Вы́шнихъ  и҆щѧ̀: 
Ѿ мїрскі́ѧ молвы̀ и҆збѣго́сте, и҆ къ ти́хомꙋ  приста́нищꙋ преста́вистесѧ, мч҃нчества кровьмѝ, и҆  по́стничества трꙋда́ми вѣнча́еми. тѣ́мже и҆ показа́стесѧ  мч҃нкѡвъ и҆ прпⷣбныхъ є҆диновсе́льницы. 
И҆ і҆́косъ: и҆ сѣда́ленъ мч҃нкѡвъ, гла́съ а҃. Сла́ва,  ѻ҆тцє́въ, гла́съ д҃: И҆ ны́нѣ, пра́здника, гла́съ то́йже.  По ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ ст҃ы́хъ ѻ҆тцє́въ. Сла́ва, и҆ ны́нѣ,  пра́здника. На стїхо́внѣ стїхи̑ры пра́здника, гла́съ ѕ҃.  Подо́бенъ: А҆́гг҃льскїѧ: Сла́ва ст҃ы́хъ, гла́съ и҃: Бл҃же́ни  є҆стѐ прпⷣбнїи: И҆ ны́нѣ, пра́здника, гла́съ то́йже:  Дне́сь (с. с҃а) тва́рь просвѣща́етсѧ: На лїтꙋргі́и,  бл҃жє́нна пра́здника, пѣ́снь и҃-ѧ, на д҃: и҆ ѻ҆тцє́въ  пѣ́снь ѕ҃-ѧ, на д҃. Прокі́менъ, гла́съ з҃: Чⷭ҇тна̀ пред̾  гдⷭ҇емъ: Сті́хъ, Что̀ возда́мъ гдⷭ҇еви: А҆по́столъ къ  ри́млѧнѡмъ, зача́ло ч҃ѳ: Вѣ́мы, ꙗ҆́кѡ лю́бѧщымъ бг҃а:  А҆ллилꙋ́їа, гла́съ д҃: Воззва́ша пра́веднїи: Є҆ѵⷢ҇лїе  лꙋкѝ, зача́ло к҃д: Ста̀ і҆и҃съ на мѣ́стѣ ра́внѣ:  Прича́стенъ, Ра́дꙋйтесѧ. 
д҃і. Прпⷣбныхъ ѻ҆тє́цъ на́шихъ, въ сїна́и и҆ раі́ѳѣ  и҆збїе́нныхъ. 
Возслѣ́дованїе ст҃ы́хъ пое́тсѧ въ г҃і-й де́нь. 
🕂 И҆ па́мѧть преставле́нїѧ ст҃ы́ѧ равноапⷭ҇льныѧ  ні́ны, просвѣти́тельницы грꙋ́зїи. 
комм. Въ сі́й же де́нь ѿдае́тсѧ пра́здникъ  ст҃ы́хъ бг҃оѧвле́нїй: и҆ быва́етъ слꙋ́жба всѧ̀ непремѣ́ннѡ  просвѣще́нїѧ, ве́черъ и҆ оу҆́тро, кромѣ̀ вхо́да и҆  паремі́й, и҆ полѷеле́а, и҆ на лїтꙋргі́и а҆нтїфѡ́нѡвъ. 
🕅комм. Подоба́етъ вѣ́дати, а҆́ще  слꙋчи́тсѧ ѿда́нїе бг҃оѧвле́нїѧ въ недѣ́лю, пре́жде  мытарѧ̀ и҆ фарїсе́а: 
Въ сꙋббѡ́тꙋ на ма́лѣй вече́рни, на Гдⷭ҇и воззва́хъ,  стїхи̑ры воскрⷭ҇ны. Сла́ва, и҆ ны́нѣ, пра́здника. На  стїхо́внѣ стїхи́ра воскрⷭ҇на є҆ди́на, и҆ пра́здника  стїхо́вна со стїхѝ свои́ми вели́кїѧ вече́рни. Сла́ва, и҆  ны́нѣ, пра́здника. Дне́сь хрⷭ҇то́съ: пи́санъ на хвали́техъ.  На вели́цѣй вече́рни, по ѻ҆бы́чной стїхоло́гїи, На Гдⷭ҇и  воззва́хъ, стїхи̑ры воскрⷭ҇ны, г҃, и҆ а҆нато́лїевъ а҃: и҆  пра́здника ѕ҃: поє́мыѧ на са́мый пра́здникъ. Сла́ва,  пра́здника: И҆ ны́нѣ, бг҃оро́диченъ а҃-й, гла́са. На лїті́и  стїхи̑ры, и҆ Сла́ва, и҆ ны́нѣ, пра́здника. На стїхо́внѣ  стїхи̑ры воскрⷭ҇ны: Сла́ва: и҆ ны́нѣ, пра́здника. На  бл҃гослове́нїи хлѣ́бѡвъ тропа́рь, (с. с҃а ѡ҆б.) Бцⷣе дв҃о:  два́жды. и҆ пра́здника, є҆ди́ножды. и҆ чте́нїе въ  посла́нїихъ а҆пⷭ҇льскихъ. А҆́ще же нѣ́сть бдѣ́нїѧ, по  Ны́нѣ ѿпꙋща́еши, тропа́рь воскрⷭ҇нъ: Сла́ва, и҆ ны́нѣ,  пра́здника. На повече́рїи, по Досто́йно, и҆ по Ѻ҆́ч҃е  на́шъ, конда́къ пра́здника. На оу҆́трени, на Бг҃ъ гдⷭ҇ь,  тропа́рь воскрⷭ҇нъ два́жды: Сла́ва, и҆ ны́нѣ, пра́здника.  По каѳі́смахъ сѣда́льны воскрⷭ҇ны, съ бг҃оро́дичны и҆́хъ.  и҆ чте́нїе. Непоро́чны, и҆ тропарѝ: А҆́гг҃льскїй собо́ръ:  Ѵ҆пакоѝ гла́са. Степє́нна и҆ прѡ́чаѧ гла́са. Прокі́менъ,  Всѧ́кое дыха́нїе: Є҆ѵⷢ҇лїе воскрⷭ҇но. и҆ про́чее воскрⷭ҇но,  и҆ до канѡ́на. Канѡ́нъ воскрⷭ҇нъ, со і҆рмосо́мъ на д҃:  бцⷣѣ, на два̀: и҆ пра́здника ѻ҆́ба канѡ́на, на и҃.  Катава́сїа пра́здника. По г҃-й пѣ́сни, конда́къ пра́здника  и҆ і҆́косъ: и҆ ѵ҆пакоѝ пра́здника. и҆ чте́нїе пра́здника.  По ѕ҃-й пѣ́сни, конда́къ и҆ і҆́косъ воскрⷭ҇нъ, и҆ чте́мъ  про́логъ. На ѳ҃-й пѣ́сни, пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ. Сла́ва, и҆ ны́нѣ, пра́здника. На хвали́техъ  стїхи̑ры воскрⷭ҇ны д҃: и҆ пра́здника со сла́внымъ д҃, съ  припѣ́вы и҆́хъ. Сла́ва, стїхи́ра є҆ѵⷢ҇льскаѧ. И҆ ны́нѣ,  Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ то́чїю. и҆ є҆ктєнїѝ, и҆  ѿпꙋ́стъ. и҆ ѡ҆глаше́нїе. и҆ и҆схожде́нїе ѻ҆бы́чное въ  притво́ръ. и҆ ча́съ а҃-й, и҆ коне́чный ѿпꙋ́стъ. На  часѣ́хъ, тропа́рь воскрⷭ҇нъ. Сла́ва, пра́здника: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника, и҆ воскрⷭ҇нъ, глаго́лемъ премѣнѧ́юще. На  лїтꙋргі́и, бл҃жє́нна гла́са, на ѕ҃: и҆ пра́здника пѣ́снь  ѳ҃-ѧ, ѻ҆бои́хъ канѡ́нѡвъ на д҃. По вхо́дѣ тропа́рь  воскрⷭ҇нъ, и҆ пра́здника. Сла́ва, конда́къ воскрⷭ҇нъ. И҆  ны́нѣ, пра́здника. Прокі́менъ, а҆по́столъ, и҆ є҆ѵⷢ҇лїе  недѣ́ли рѧ́дъ. А҆ллилꙋ́їа, и҆ прича́стенъ пра́здника, и҆  днѐ. 
(с. с҃в) 
🕅комм. Зри́мъ же и҆ сегѡ̀ оу҆каза́нїѧ:  А҆́ще приспѣ́етъ въ д҃і-й де́нь і҆аннꙋа́рїа, недѣ́лѧ ѡ҆  мытарѝ и҆ фарїсе́и, на ѿда́нїе бг҃оѧвле́нїѧ: Пое́мъ  воскрⷭ҇но, и҆ трїѡ́ди и҆ пра́здника. 
Въ сꙋббѡ́тꙋ ве́чера, на ма́лѣй вече́рни, стїхи̑ры  воскрⷭ҇ны, на д҃. Сла́ва, и҆ ны́нѣ, бг҃оро́диченъ а҃-й  гла́са, ма́лыѧ вече́рни. На стїхо́внѣ, стїхи́ра є҆ди́на  воскрⷭ҇на, и҆ пра́здника, стїхо́вна вели́кїѧ вече́рни, со  стїхѝ є҆ѧ̀. Сла́ва, и҆ ны́нѣ, пра́здника: Дне́сь  хрⷭ҇то́съ: пи́санъ на хвали́техъ. По трист҃о́мъ тропа́рь  воскрⷭ҇нъ. Сла́ва, и҆ ны́нѣ, пра́здника. є҆ктенїа̀ ма́лаѧ.  и҆ ѿпꙋ́стъ. На вели́цѣй вече́рни, Бл҃же́нъ мꙋ́жъ,  каѳі́смꙋ всю̀. На Гдⷭ҇и воззва́хъ, стїхи̑ры воскрⷭ҇ны  гла́са, г҃: и҆ трїѡ́ди г҃, со сла́внымъ: и҆ пра́здника д҃,  поє́мыѧ на са́мый пра́здникъ. Сла́ва, пра́здника: И҆  ны́нѣ, бг҃оро́диченъ а҃-й, гла́са. Вхо́дъ. прокі́менъ днѐ.  На лїті́и стїхи̑ры пра́здника: и҆ трїѡ́ди самогла́сенъ:  Фарїсе́а велехва́льный гла́съ: Сла́ва, мытарѧ̀ и҆ фарїсе́а:  И҆ ны́нѣ, пра́здника. На стїхо́внѣ стїхи̑ры воскрⷭ҇ны.  Сла́ва, трїѡ́ди: И҆ ны́нѣ, пра́здника. На бл҃гослове́нїи  хлѣ́бѡвъ тропа́рь, Бцⷣе дв҃о, два́жды: и҆ пра́здника,  є҆ди́ножды. и҆ чте́нїе. А҆́ще же нѣ́сть бдѣ́нїѧ, по  Ны́нѣ ѿпꙋща́еши, тропа́рь воскрⷭ҇нъ. Сла́ва, и҆ ны́нѣ,  пра́здника. На повече́рїи, по Досто́йно, по Ѻ҆́ч҃е на́шъ,  конда́къ пра́здника. Сла́ва, и҆ ны́нѣ, трїѡ́ди. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды.  Сла́ва, и҆ ны́нѣ, пра́здника. По каѳі́смахъ сѣда́льны  воскрⷭ҇ны, съ бг҃оро́дичны и҆́хъ. и҆ чте́нїе во є҆ѵⷢ҇лїи  толково́мъ: и҆ непоро́чны. ѵ҆пакоѝ гла́са, и҆ чте́нїе.  степє́нна, и҆ прокі́менъ гла́са, и҆ є҆ѵⷢ҇лїе воскрⷭ҇но.  Воскрⷭ҇нїе хрⷭ҇то́во: ѱало́мъ н҃. Сла́ва, Покаѧ́нїѧ: И҆  ны́нѣ, На сп҃се́нїѧ стєзѝ: Та́же, Поми́лꙋй мѧ̀ бж҃е: и҆  Мно́жєства содѣ́ѧнныхъ: Канѡ́нъ воскрⷭ҇нъ, (с. с҃в ѡ҆б.)  со і҆рмосо́мъ на д҃: и҆ трїѡ́ди на д҃: и҆ пра́здника ѻ҆́ба  канѡ́на на ѕ҃. Катава́сїа пра́здника. По г҃-й пѣ́сни,  конда́къ и҆ і҆́косъ, и҆ сѣда́ленъ трїѡ́ди. Сла́ва, и҆  ны́нѣ, пра́здника. По ѕ҃-й пѣ́сни конда́къ и҆ і҆́косъ  пра́здника. На ѳ҃-й пѣ́сни, пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ. Сла́ва, трїѡ́ди: И҆ ны́нѣ,  пра́здника. На хвали́техъ стїхи̑ры воскрⷭ҇ны д҃: и҆  пра́здника со сла́внымъ д҃, съ припѣ́вы и҆́хъ. Сла́ва,  самогла́сенъ трїѡ́ди: И҆ ны́нѣ, Пребл҃гослове́нна є҆сѝ  бцⷣе дв҃о: Славосло́вїе вели́кое. По трист҃о́мъ тропа́рь  воскрⷭ҇нъ то́чїю. Є҆ктєнїѝ, и҆ ѿпꙋ́стъ и҆ и҆схожде́нїе  въ притво́ръ. Сла́ва, и҆ ны́нѣ, стїхи́ра є҆ѵⷢ҇льскаѧ. и҆  ча́съ а҃-й, и҆ соверше́нный ѿпꙋ́стъ. На а҃-мъ часѣ̀  тропа́рь воскрⷭ҇нъ. Сла́ва, пра́здника: И҆ ны́нѣ,  бг҃оро́диченъ часѡ́въ. По трист҃о́мъ конда́къ трїѡ́ди.  та́кожде и҆ на г҃-мъ, и҆ на ѕ҃-мъ, и҆ на ѳ҃-мъ часѣ́хъ  глаго́лемъ тропарѝ. Кондаки́ же пра́здника, и҆ трїѡ́ди,  премѣнѧ́юще глаго́лемъ. На лїтꙋргі́и, бл҃жє́нна гла́са, на  д҃: и҆ трїѡ́ди пѣ́снь г҃-ѧ, на д҃: и҆ пра́здника пѣ́снь  ѳ҃-ѧ, на д҃. По вхо́дѣ тропа́рь воскрⷭ҇нъ, и҆ пра́здника.  Сла́ва, конда́къ трїѡ́ди: И҆ ны́нѣ, пра́здника. Прокі́менъ  гла́са, и҆ пра́здника: А҆по́столъ, и҆ є҆ѵⷢ҇лїе днѐ.  Прича́стенъ, Хвали́те гдⷭ҇а съ нб҃съ: Дрꙋгі́й, пра́здника. 
є҃і. 🕃 Прпⷣбныхъ ѻ҆тє́цъ на́шихъ, па́ѵла  ѳиве́йскагѡ. и҆ і҆ѡа́нна кꙋ́щника. 
Стїхи̑ры на ѕ҃: па́ѵла г҃, гла́съ а҃. Подо́бенъ,  Нбⷭ҇ныхъ чинѡ́въ: І҆ѡа́нна, г҃, гла́съ в҃. Подо́бенъ,  Є҆гда̀ ѿ дре́ва: Сла́ва, і҆ѡа́нна, гла́съ то́йже:  Ѿве́ргсѧ мі́ра: И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. Сла́ва, па́ѵла гла́съ ѕ҃: Прпⷣбне ѻ҆́тче, во  всю̀ зе́млю: И҆ ны́нѣ, бг҃оро́диченъ. (с. с҃г) Тропа́рь,  гла́съ д҃: Бж҃е ѻ҆тє́цъ на́шихъ: ное́мврїа въ к҃ де́нь. На  оу҆́трени, на Бг҃ъ гдⷭ҇ь, тропа́рь ст҃ы́хъ, два́жды. Сла́ва  и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. [зрѝ]  Ѿ сегѡ̀ днѐ начина́емъ па́ки стїхосло́вити по трѝ  каѳі̑смы: и҆ сѣда́льны ѻ҆ктѡ́иха. А҆ на вече́рни, Ко гдⷭ҇ꙋ  внегда̀ скорбѣ́ти мѝ: и҆ чте́нїе. Глаго́лемъ же ѿ дне́сь  и҆ пѣ́сни: Гдⷭ҇еви пое́мъ: Канѡ́нъ ѻ҆ктѡ́иха є҆ди́нъ, со  і҆рмосо́мъ на ѕ҃: и҆ ст҃ы́хъ два̀, на и҃: Па́ѵла, гла́съ и҃.  І҆ѡа́нна, гла́съ в҃. По г҃-й пѣ́сни, 
Конда́къ па́ѵла, гла́съ г҃. Подо́бенъ: Дв҃а дне́сь: 
Ꙗ҆́кѡ свѣти́ло незаходѧ́щее мы́сленнагѡ сл҃нца,  соше́дшесѧ дне́сь восхва́лимъ въ пѣ́снехъ: возсїѧ́лъ бо  є҆сѝ сꙋ́щымъ во тьмѣ̀ неразꙋ́мїѧ, всѧ̑ возводѧ̀ къ  бж҃е́ственнѣй высотѣ̀, ѳиве́євъ оу҆краше́нїе, па́ѵле  преподо́бне, ѻ҆тцє́въ и҆ по́стникѡвъ тве́рдое  ѻ҆снова́нїе. 
И҆ сѣда́ленъ, гла́съ а҃. Сла́ва, і҆ѡа́нна, гла́съ г҃:  И҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ г҃. Подо́бенъ: Вы́шнихъ и҆щѧ̀: 
Возлюби́въ премꙋ́дре нищетꙋ̀ неѡкра́домꙋ, роди́телей  твои́хъ бога́тство возненави́дѣлъ є҆сѝ, и҆ є҆ѵⷢ҇лїе въ  рꙋка́хъ твои́хъ держа̀, послѣ́довалъ є҆сѝ хрⷭ҇тꙋ̀ бг҃ꙋ  і҆ѡа́нне, молѧ́сѧ непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни свѣти́ленъ і҆ѡа́нна,  Сла́ва, и҆ ны́нѣ, бг҃оро́диченъ. На стїхо́внѣ ѻ҆ктѡ́иха.  Сла́ва, па́ѵла, гла́съ и҃: Мона́хѡвъ мно́жєства: И҆ ны́нѣ,  бг҃оро́диченъ. На лїтꙋргі́и, бл҃жє́нна ѿ канѡ́на па́ѵла,  пѣ́снь г҃: и҆ і҆ѡа́нна, пѣ́снь ѕ҃. Прокі́менъ, гла́съ и҃:  Восхва́лѧтсѧ прпⷣбнїи во сла́вѣ: Сті́хъ: Воспо́йте гдⷭ҇еви  пѣ́снь но́вꙋ: А҆по́столъ къ гала́тѡмъ, зача́ло сг҃і:  Пло́дъ дх҃о́вный: А҆ллилꙋ́їа, гла́съ ѕ҃: Бл҃же́нъ мꙋ́жъ  боѧ́йсѧ гдⷭ҇а: Сті́хъ: (с. с҃г ѡ҆б.) Си́льно на землѝ  бꙋ́детъ сѣ́мѧ є҆гѡ̀. Є҆ѵⷢ҇лїе матѳе́а, зача́ло м҃г: Всѧ̑  мнѣ̀ предана̀ сꙋ́ть: Прича́стенъ: Въ па́мѧть вѣ́чнꙋю: 
[зрѝ] Подоба́етъ вѣ́дати: Ѿ сегѡ̀ числа̀,  Катава́сїа: Сꙋ́шꙋ глꙋбороди́тельнꙋю: и҆ до ѿда́нїѧ  пра́здника срѣ́тенїѧ. Ѿ дне́сь же начина́емъ междоча́сїе  пѣ́ти въ це́ркви, и҆ канѡ́нъ моле́бный бцⷣѣ, пое́мый на  повече́рїи. 
ѕ҃і. 🕃 Поклоне́нїе чⷭ҇тны́хъ вери́гъ ст҃а́гѡ и҆  всехва́льнагѡ а҆пⷭ҇ла петра̀. 
На Гдⷭ҇и воззва́хъ, стїхи̑ры на ѕ҃: гла́съ г҃.  Подо́бенъ: Ꙗ҆́кѡ до́блѧ: Сла́ва, гла́съ ѕ҃: Дне́сь на́мъ:  На стїхо́внѣ ѻ҆ктѡ́иха. Сла́ва гла́съ ѕ҃: Па́ки на́съ  те́плый: И҆ ны́нѣ, бг҃оро́диченъ и҆лѝ крⷭ҇тобг҃оро́диченъ. 
Тропа́рь, гла́съ д҃: 
Ри́ма не ѡ҆ста́вль къ на́мъ прише́лъ є҆сѝ, честны́ми  вери́гами, ꙗ҆̀же носи́лъ є҆сѝ, а҆по́столѡвъ  первопресто́льнѣ. и҆̀мже вѣ́рою покланѧ́ющесѧ, мо́лимсѧ:  твои́ми къ бг҃ꙋ мл҃твами, да́рꙋй на́мъ ве́лїю млⷭ҇ть. 
Сла́ва и҆ ны́нѣ, бг҃оро́диченъ. На оу҆́трени, ѻ҆́ба  канѡ́на ѻ҆ктѡ́иха, и҆ а҆пⷭ҇ла на ѕ҃, гла́съ д҃. По г҃-й  пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ка́мень хрⷭ҇то́съ, ка́менѧ вѣ́ры, прославлѧ́етъ  свѣ́тлѡ оу҆ченикѡ́въ первопресто́льника: созыва́етъ бо  всѧ̑ пра́здновати пе́тре, чꙋдесѝ твоеѧ̀ чⷭ҇тны́ѧ вери́ги и҆  подае́тъ согрѣше́нїй проще́нїе. 
Та́же сѣда́ленъ, гла́съ д҃, два́жды. По ѕ҃-й пѣ́сни, 
Конда́къ, гла́съ в҃. Подо́бенъ: Въ моли́твахъ: 
Верхо́внаго и҆ пе́рваго а҆по́столѡвъ, и҆́стины  бж҃е́ственнаго оу҆ченика̀, петра̀ вели́каго восхва́лимъ, и҆  тогѡ̀ вѣ́рою цѣлꙋ́емъ вери̑ги, прегрѣше́нїй разрѣше́нїе  прїе́млюще. 
(с. с҃д) 
И҆ і҆́косъ. По ѳ҃-й пѣ́сни, свѣти́ленъ а҆по́стола. На  стїхо́внѣ ѻ҆ктѡ́иха. Сла́ва, гла́съ д҃: Трикра́тнымъ  вопроше́нїемъ: На лїтꙋргі́и, бл҃жє́нна ѿ канѡ́на  а҆по́стола, пѣ́снь г҃-ѧ и҆ ѕ҃-ѧ. Прокі́менъ, гла́съ и҃: Во  всю̀ зе́млю и҆зы́де вѣща́нїе и҆́хъ: Сті́хъ: Нб҃са̀  повѣ́даютъ сла́вꙋ бж҃їю: А҆по́столъ дѣѧ́нїй, зача́ло к҃ѳ:  Возложѝ и҆́рѡдъ ца́рь рꙋ́цѣ: А҆ллилꙋ́їа, гла́съ а҃:  И҆сповѣ́дѧтъ нб҃са̀: Є҆ѵⷢ҇лїе і҆ѡа́нна, зача́ло ѯ҃з.  Прича́стенъ: Во всю̀ зе́млю: 
з҃і. 🕁  Прпⷣбнагѡ и҆ бг҃оно́снагѡ ѻ҆тца̀ на́шегѡ  а҆нтѡ́нїа вели́кагѡ. 
А҆́ще восхо́щетъ настоѧ́тель, твори́мъ бдѣ́нїе: На  ма́лѣй вече́рни, стїхи̑ры на д҃, гла́съ в҃. Подо́бенъ:  Є҆гда̀ ѿ дре́ва: Сла́ва, гла́съ г҃: Прпⷣбне а҆нтѡ́нїе:  И҆ ны́нѣ, бг҃оро́диченъ: На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: съ припѣ́вы и҆́хъ. Сла́ва,  и҆ ны́нѣ бг҃оро́диченъ. Тропа́рь ст҃а́гѡ. Сла́ва, и҆ ны́нѣ  бг҃оро́диченъ: Є҆́же ѿ вѣ́ка: И҆ ѿпꙋ́стъ. На вели́цѣй  вече́рни, на Гдⷭ҇и воззва́хъ, стїхи̑ры на и҃: гла́съ д҃.  Подо́бенъ: Зва́нный свы́ше: Сла́ва, гла́съ ѕ҃: Є҆́же по  ѻ҆́бразꙋ: И҆ ны́нѣ: Кто̀ тебѐ не оу҆блажи́тъ: Вхо́дъ,  прокі́менъ днѐ, и҆ чтє́нїѧ трѝ, прпⷣбничєскаѧ. На  лїті́и стїхи́ра хра́ма: и҆ ст҃а́гѡ самогла́сны трѝ, гла́съ  в҃. Сла́ва, гла́съ є҃: Прпⷣбне ѻ҆́тче, гла́съ є҆ѵⷢ҇лїа:  И҆ ны́нѣ: Бл҃жи́мъ тѧ̀ бцⷣе: На стїхо́внѣ стїхи̑ры,  гла́съ є҃. Подо́бенъ: Ра́дꙋйсѧ: съ припѣ́вы и҆́хъ. Сла́ва,  гла́съ и҃: Мона́хѡвъ мно́жества: И҆ ны́нѣ, Безневѣ́стнаѧ  дв҃о: На бл҃гослове́нїи хлѣ́бѡвъ, 
Тропа́рь, гла́съ д҃: 
Ревни́телѧ и҆лїю̀ нра́вы подража́ѧ, крⷭ҇ти́телю пра́выми  стезѧ́ми послѣ́дꙋѧ, ѻ҆́тче а҆нтѡ́нїе, пꙋсты́ни бы́лъ  є҆сѝ жи́тель, и҆ вселе́ннꙋю (с. с҃д ѡ҆б.) оу҆тверди́лъ  є҆сѝ мл҃твами твои́ми. тѣ́мже молѝ хрⷭ҇та̀ бг҃а,  спасти́сѧ дꙋша́мъ на́шымъ. Два́жды. 
И҆ Бцⷣе дв҃о, є҆ди́ножды. и҆ бл҃гослове́нїе хлѣ́бѡвъ:  и҆ чте́нїе. На оу҆́трени, на Бг҃ъ гдⷭ҇ь, тропа́рь два́жды.  Сла́ва, и҆ ны́нѣ: Є҆́же ѿ вѣ́ка: и҆ ѻ҆бы̑чныѧ  каѳі̑смы. По каѳі́смахъ сѣда́льны ст҃а́гѡ: и҆ чте́нїе.  Та́же полѷеле́й. и҆ сѣда́ленъ, гла́съ и҃: и҆ чте́нїе.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  д҃: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ гдⷭ҇ви:  Всѧ́кое дыха́нїе: Є҆ѵⷢ҇лїе матѳе́а, зача́ло м҃г: Всѧ̑ мнѣ̀  предана̀ сꙋ́ть: Ѱало́мъ н҃, стїхи́ра, гла́съ ѕ҃: Прпⷣбне  ѻ҆́тче, во всю̀ зе́млю: Канѡ́нъ бцⷣы, со і҆рмосо́мъ на ѕ҃,  гла́съ в҃: Нетре́нꙋ, неѻбы́чнꙋ: и҆ ст҃а́гѡ на и҃, гла́съ  и҃. Катава́сїа: Сꙋ́шꙋ глꙋбороди́тельнꙋю зе́млю: По г҃-й  пѣ́сни, сѣда́ленъ ст҃а́гѡ, гла́съ и҃, два́жды. Сла́ва, и҆  ны́нѣ бг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Житє́йскїѧ молвы̀ ѿри́нꙋвъ, безмо́лвнѡ житїѐ  сконча́лъ є҆сѝ, крⷭ҇ти́телѧ подража́ѧй всѧ́кимъ ѡ҆́бразомъ  прпⷣбнѣйшїй: съ ни́мъ оу҆́бѡ тѧ̀ почита́емъ, ѻ҆тцє́въ  нача́льниче а҆нтѡ́нїе. 
И҆ і҆́косъ. По ѳ҃-й пѣ́сни, свѣти́ленъ два́жды.  Сла́ва, и҆ ны́нѣ, бг҃оро́диченъ. На хвали́техъ стїхи̑ры на  д҃, гла́съ и҃. Подо́бенъ: Ѽ пресла́внагѡ чꙋдесѐ: Сла́ва,  гла́съ то́йже, самогла́сенъ: На нб҃о текꙋ́щꙋю: И҆ ны́нѣ:  Влⷣчце прїимѝ: Славосло́вїе вели́кое. По трⷭ҇то́мъ,  тропа́рь ст҃а́гѡ: Сла́ва, и҆ ны́нѣ, бг҃оро́диченъ: Є҆́же  ѿ вѣ́ка: Є҆ктєнїѝ, и҆ ѿпꙋ́стъ: и҆ дае́тсѧ є҆ле́й  ѿ канди́ла ст҃а́гѡ: и҆ ча́съ а҃: и҆ соверше́нный  ѿпꙋ́стъ. На лїтꙋргі́и, бл҃жє́нна ѿ канѡ́на ст҃а́гѡ,  пѣ́снь г҃-ѧ и҆ ѕ҃-ѧ. Прокі́менъ, гла́съ з҃: Чⷭ҇тна̀ пред̾  гдⷭ҇емъ: Сті́хъ: Что̀ возда́мъ гдⷭ҇ви: А҆по́столъ ко  є҆вре́ємъ, зача́ло тл҃є: Повинꙋ́йтесѧ наста́вникѡмъ  ва́шымъ: А҆ллилꙋ́їа, гла́съ ѕ҃: (с. с҃є) Бл҃же́нъ мꙋ́жъ,  боѧ́йсѧ гдⷭ҇а: Сті́хъ: Си́льно на землѝ бꙋ́детъ сѣ́мѧ  є҆гѡ̀. Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на  мѣ́стѣ ра́внѣ: Прича́стенъ: Въ па́мѧть вѣ́чнꙋю: 
и҃і. 🕃 И҆̀же во ст҃ы́хъ ѻ҆тє́цъ на́шихъ и҆  а҆рхїепⷭ҇кпѡвъ а҆леѯандрі́йскихъ, а҆ѳана́сїа и҆  кѷрі́лла . 
Ве́черъ, ѻ҆бы́чнаѧ каѳі́сма. На гдⷭ҇и воззва́хъ,  стїхи̑ры на ѕ҃, а҆ѳана́сїа, гла́съ д҃. Подо́бенъ: Ꙗ҆́кѡ  до́блѧ: И҆ кѷрі́лла, гла́съ и҆ подо́бенъ то́йже. Сла́ва,  гла́съ ѕ҃: Хрⷭ҇то́ва і҆ера́рха воспое́мъ: И҆ ны́нѣ,  бг҃оро́диченъ и҆лѝ крⷭ҇тобг҃оро́диченъ. На стїхо́внѣ  ѻ҆ктѡ́иха. Сла́ва, а҆ѳана́сїа, гла́съ г҃: Па́ки на́мъ  златоте́чный ні́лъ: И҆ ны́нѣ, бг҃оро́диченъ. Тропа́рь,  гла́съ д҃: Бж҃е ѻ҆тє́цъ на́шихъ: ное́мврїа въ к҃ де́нь. 
И҆лѝ се́й, гла́съ г҃: 
Дѣ́лы возсїѧ́вше правосла́вїѧ, всѐ погаси́вше  ѕлосла́вїе, побѣди́телїе побѣдоно́сцы бы́сте,  благоче́стїемъ всѧ̑ ѡ҆богати́вше, це́рковь вельмѝ  оу҆краси́вше: досто́йнѡ ѡ҆брѣто́стѣ хрⷭ҇та̀ бг҃а,  да́рꙋюща на́мъ ве́лїю млⷭ҇ть. 
На оу҆́трени, на Бг҃ъ гдⷭ҇ь, тропа́рь ст҃ы́хъ, два́жды:  и҆ ѻ҆бы̑чныѧ каѳі̑смы: и҆ чте́нїе. Канѡ́нъ ѻ҆ктѡ́иха  є҆ди́нъ, на ѕ҃: и҆ ст҃ы́хъ два̀, на и҆ а҆ѳана́сїа, гла́съ  и҃: кѷрі́лла, гла́съ д҃. По г҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Сщ҃еннонача́льницы велича́йшїи благоче́стїѧ, и҆ до́блїи  побо́рницы це́ркве хрⷭ҇то́вы, всѧ̑ соблюди́те пою́щыѧ:  спасѝ ще́дре вѣ́рою чтꙋ́щыѧ тѧ̀. 
И҆ сѣда́ленъ а҆ѳана́сїа, гла́съ, г҃. Сла́ва, кѷрі́лла,  гла́съ то́йже. По ѕ҃-й пѣ́сни, 
(с. с҃є ѡ҆б.) 
Конда́къ. гла́съ в҃. Подо́бенъ: Крове́й твои́хъ: 
Правосла́вїѧ насади́въ оу҆чє́нїѧ, ѕлосла́вїѧ те́рнїе  и҆зсѣ́клъ є҆сѝ, оу҆мно́живъ сѣ́мѧ вѣ́ры ѡ҆дожде́нїемъ  дх҃а прпⷣбне: тѣ́мже тѧ̀ пое́мъ а҆ѳана́сїе. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́хъ. И҆ ны́нѣ, бг҃оро́диченъ. На стїхо́внѣ  ѻ҆ктѡ́иха, та́же припѣ́въ: Сщ҃е́нницы твоѝ ѡ҆блекꙋ́тсѧ:  И҆ стїхи́ра, гла́съ г҃: Ве́лїю похвалꙋ̀: Сла́ва, гла́съ  то́йже: Вели́ка и҆́стины трꙋба̀: И҆ ны́нѣ бг҃оро́диченъ. На  лїтꙋргі́и, бл҃жє́нна а҆ѳана́сїа, пѣ́снь г҃, на д҃. и҆  кѷрі́лла, пѣ́снь ѕ҃-ѧ, на д҃. Прокі́менъ, гла́съ и҃:  Восхва́лѧтсѧ прпⷣбнїи во сла́вѣ: Сті́хъ: Воспо́йте гдⷭ҇еви  пѣ́снь но́вꙋ: А҆по́столъ къ є҆вре́ємъ, зача́ло тл҃д:  Помина́йте наста́вники ва́шѧ: А҆ллилꙋ́їа, гла́съ в҃:  Сщ҃е́нницы твоѝ ѡ҆блекꙋ́тсѧ въ пра́вдꙋ: Є҆ѵⷢ҇лїе матѳе́а,  зача́ло а҃і: Вы̀ є҆стѐ свѣ́тъ мі́ра: Прича́стенъ:  Ра́дꙋйтесѧ: 
ѳ҃і. 🕃 Прпⷣбнагѡ ѻ҆тца̀ на́шегѡ мака́рїа  є҆гѵ́птѧнина. 
На Гдⷭ҇и воззва́хъ, стїхи̑ры на ѕ҃, гла́съ д҃.  Подо́бенъ: Да́лъ є҆сѝ зна́менїе: Сла́ва, гла́съ и҃:  Весели́сѧ є҆гѵ́пте: На стїхо́внѣ ѻ҆ктѡ́иха. Сла́ва,  гла́съ ѕ҃: Прпⷣбне ѻ҆́тче, во всю̀ зе́млю: И҆ ны́нѣ,  бг҃оро́диченъ. Тропа́рь, гла́съ а҃: Пꙋсты́нный жи́тель:  септе́мврїа въ к҃ѳ де́нь. Сла́ва и҆ ны́нѣ, бг҃оро́диченъ  и҆лѝ крⷭ҇тобг҃оро́диченъ. На оу҆́трени, ѻ҆́ба канѡ́на  ѻ҆ктѡ́иха: и҆ ст҃а́гѡ на ѕ҃, гла́съ д҃. По г҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Въ домꙋ̀ гдⷭ҇ь воздержа́нїѧ, вои́стиннꙋ тѧ̀ положѝ  ꙗ҆́коже ѕвѣздꙋ̀ непреле́стнꙋю, свѣтоводѧ́щꙋ концы̀,  ѻ҆́тче ѻ҆тцє́въ, мака́рїе прпⷣбне. 
(с. с҃ѕ) 
Та́же сѣда́ленъ, гла́съ а҃, два́жды. По ѕ҃-й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Бл҃же́ннꙋю жи́знь сконча́въ въ житїѝ съ мꙋ́ченическими  ли́ки, въ землѝ кро́ткихъ досто́йнѡ водворѧ́ешисѧ,  бг҃оно́сне мака́рїе, и҆ пꙋсты́ню, ꙗ҆́коже гра́дъ насели́въ,  бл҃года́ть прїѧ́лъ є҆сѝ ѿ бг҃а чꙋде́съ: тѣ́мже тѧ̀  почита́емъ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, гла́съ  д҃: Просїѧ́ша дѡ́браѧ дѣла̀ твоѧ̑: На лїтꙋргі́и, бл҃жє́нна  ѻ҆ктѡ́иха на д҃: и҆ ст҃а́гѡ пѣ́снь ѕ҃-ѧ на д҃: и҆ всѧ̀  слꙋ́жба сегѡ̀ мцⷭ҇а въ є҃і де́нь. 
И҆ ѡ҆брѣ́тенїе чⷭ҇тны́хъ моще́й прпⷣбнагѡ са́ввы  стороже́вскагѡ. 
Тропа́рь, гла́съ и҃: 
Ѿ ю҆́ности бж҃е́ственною распалѧ́емь ре́вностїю,  возлюби́лъ є҆сѝ чи́стое житїѐ: презрѣ́въ мі́ра сегѡ̀  кра̑снаѧ и҆ сꙋ́єтнаѧ, послѣ́довалъ є҆сѝ твоемꙋ̀  бг҃омꙋ́дромꙋ оу҆чи́телю, пребл҃же́нномꙋ се́ргїю, въ трꙋдѣ̀  и҆ бдѣ́нїи, въ постѣ̀ и҆ по́двизѣ: на сторо́жи ꙗ҆́вльсѧ  безмо́лвїѧ ра́ди и҆ стра́жи дꙋхо́вныѧ, не дре́мленнымъ на  бж҃е́ственнѣй стра́жи предстоѧ́нїемъ стѧжа́лъ є҆сѝ  оу҆́мъ, зрѧ́й къ бг҃ꙋ и҆ де́мѡнскїѧ кѡ́зни и҆ ѡ҆бстоѧ̑нїѧ  прозира́ѧй: ѡ҆заре́нїе прест҃а́гѡ дх҃а въ себѐ воспрїе́мъ,  ꙗ҆́кѡ ѕвѣзда̀ пресвѣ́тлаѧ возсїѧ́лъ є҆сѝ вѣ̑рнымъ.  тѣ́мже и҆ премꙋ́дръ и҆ свѣтоза́ренъ предстоѧ́тель, и҆  па́стырь ста́дꙋ твоемꙋ̀ ꙗ҆ви́лсѧ є҆сѝ: свѣ́томъ твои́мъ  просвѣща́й и҆ всѣ́хъ, приходѧ́щихъ къ тебѣ̀ вѣ́рою,  ѻ҆́тче на́шъ са́вво, и҆ молѝ хрⷭ҇та̀ бг҃а, да спасе́тъ  дꙋ́шы на́шѧ. 
Конда́къ, гла́съ и҃: 
Безмо́лвїѧ ра́ди и҆ пло́ти распина́нїѧ всели́выйсѧ на  горѣ̀ сторо́жи, ꙗ҆ви́лсѧ є҆сѝ прпⷣбне са́вво, сто́лпъ  вѣ́ры непоколеби́мый, ѿ прест҃а́гѡ дх҃а ѡ҆сїѧ́нный,  ѻ҆би́тель пречⷭ҇тна́ѧ трⷪ҇цы, и҆ непреста́нными (с. с҃ѕ)  моли́твами, сле́зными воздыха́нїи и҆ по́двигами, бл҃года́ти  бж҃е́ственныѧ соприча́стникъ: тѣ́мже и҆ хрⷭ҇то́съ въ  нетлѣ́нїи моще́й твои́хъ просла́ви тѧ̀, и҆ да́ромъ чꙋде́съ  оу҆краси́ тѧ. мы́ же ра́достнѡ тѝ вопїе́мъ: ра́дꙋйсѧ  са́вво, вели́кїй чꙋдотво́рче. 
к҃. 🕁  Прпⷣбнагѡ и҆ бг҃оно́снагѡ ѻ҆тца̀ на́шегѡ  є҆ѵѳѵ́мїа вели́кагѡ. 
А҆́ще хо́щетъ настоѧ́тель, твори́мъ бдѣ́нїе. На ма́лѣй  вече́рни, стїхи̑ры на д҃, гла́съ а҃. Подо́бенъ: Нбⷭ҇ныхъ  чинѡ́въ: Сла́ва, гла́съ в҃: Прпⷣбне ѻ҆́тче: И҆ ны́нѣ,  бг҃оро́диченъ. На стїхо́внѣ стїхи̑ры, гла́съ в҃. Подо́бенъ:  До́ме є҆ѵфра́ѳовъ: съ припѣ́вы и҆́хъ. Сла́ва, и҆ ны́нѣ,  бг҃оро́диченъ. 
Тропа́рь, гла́съ д҃: 
Весели́сѧ пꙋсты́нѧ неражда́ющаѧ, бл҃годꙋ́шствꙋй  неболѧ́щаѧ: ꙗ҆́кѡ оу҆мно́жи тебѣ̀ ча́да мꙋ́жъ жела́нїй  дх҃о́вныхъ, бл҃гоче́стїемъ насади́въ, воздержа́нїемъ  воспита́въ, въ добродѣ́телей соверше́нство: тогѡ̀ мл҃твами  хрⷭ҇тѐ бж҃е, оу҆мирѝ живо́тъ на́шъ. 
Сла́ва, и҆ ны́нѣ: Є҆́же ѿ вѣ́ка: И҆ ѿпꙋ́стъ. На  вели́цѣй вече́рни, по ѻ҆бы́чномъ ѱалмѣ̀ пое́мъ Бл҃же́нъ  мꙋ́жъ, а҃-й а҆нтїфѡ́нъ. На Гдⷭ҇и воззва́хъ, стїхи̑ры на и҃,  гла́съ а҃. Подо́бенъ: Всехва́льнїи мч҃нцы: И҆́ны стїхи̑ры,  гла́съ д҃. Подо́бенъ: Зва́нный свы́ше: Сла́ва, гла́съ г҃:  Ѡ҆сщ҃е́нъ бы́въ бг҃ꙋ: И҆ ны́нѣ: Ка́кѡ не диви́мсѧ: Вхо́дъ,  прокі́менъ днѐ: и҆ чтє́нїѧ г҃, прпⷣбничєскаѧ. На лїті́и  стїхи́ра хра́ма: и҆ ст҃а́гѡ, самогла́сны трѝ, гла́съ в҃.  Сла́ва, гла́съ д҃: Просїѧ́ша дѡ́браѧ: И҆ ны́нѣ: При́зри на  молє́нїѧ: На стїхо́внѣ стїхи̑ры, гла́съ є҃. Подо́бенъ:  Ра́дꙋйсѧ: съ припѣ́вы и҆́хъ. Сла́ва, гла́съ є҃: Прпⷣбне  ѻ҆́тче, не да́лъ є҆сѝ (с. с҃з) сна̀: И҆ ны́нѣ: Бл҃жи́мъ  тѧ̀ бцⷣе: На бл҃гослове́нїи хлѣ́бѡвъ, Тропа́рь, гла́съ д҃:  Весели́сѧ пꙋсты́нѧ неражда́ющаѧ: два́жды. Пи́санъ на ма́лѣй  вече́рни: и҆ Бцⷣе дв҃о: є҆ди́ножды. и҆ чте́мъ ѡ҆ житїѧ̀  ст҃а́гѡ. На оу҆́трени, на Бг҃ъ гдⷭ҇ь, тропа́рь ст҃а́гѡ  два́жды. Сла́ва, и҆ ны́нѣ, Є҆́же ѿ вѣ́ка: и҆ ѻ҆бы̑чныѧ  каѳі̑смы, и҆ сѣда́льны прпⷣбнагѡ, и҆ чте́нїе. Полѷеле́й,  и҆ сѣда́ленъ є҆гѡ̀ два́жды. Сла́ва, и҆ ны́нѣ,  бг҃оро́диченъ, и҆ чте́нїе ѿ житїѧ̀ ст҃а́гѡ. Степє́нна,  а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Чⷭ҇тна̀  пред̾ гдⷭ҇емъ: Сті́хъ: Что̀ возда́мъ гдⷭ҇еви: Є҆ѵⷢ҇лїе  матѳе́а, зача́ло м҃г. Всѧ̑ мнѣ̀ предана̑ сꙋ́ть: ѱало́мъ  н҃. Стїхи́ра, гла́съ ѕ҃: прпⷣбне ѻ҆́тче: Канѡ́нъ бцⷣы д҃- гѡ гла́са со і҆рмосо́мъ на ѕ҃, и҆ ст҃а́гѡ два̀ канѡ́на:  є҆ди́нъ, гла́съ д҃, дрꙋгі́й, гла́съ и҃. Катава́сїа, Сꙋ́шꙋ  глꙋбороди́тельнꙋю: По г҃-й пѣ́сни, сѣда́ленъ, гла́съ и҃,  два́жды. Сла́ва, и҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Въ честнѣ́мъ ржⷭ҇твѣ̀ твое́мъ ра́дость тва́рь  ѡ҆брѣ́те, и҆ въ бж҃е́ственнѣй па́мѧти твое́й прпⷣбне,  бл҃годꙋ́шїе прїѧ́тъ мно́гихъ твои́хъ чꙋде́съ: ѿ ни́хже  пода́ждь бога́тнѡ въ дꙋ́шы на́шѧ, и҆ ѡ҆чи́сти грѣхѡ́въ  сквє́рны, ꙗ҆́кѡ да пое́мъ: а҆ллилꙋ́їа. 
И҆ і҆́косъ. По ѳ҃-й пѣ́сни, свѣти́ленъ ст҃а́гѡ,  два́жды. Сла́ва, и҆ ны́нѣ, бг҃оро́диченъ. На хвали́техъ  стїхи̑ры на д҃, гла́съ и҃. Подо́бенъ: Ѽ пресла́внагѡ  чꙋдесѐ! Сла́ва, гла́съ то́йже: Мона́хѡвъ мно́жєства: И҆  ны́нѣ, Влⷣчце прїимѝ: Славосло́вїе вели́кое. По  трист҃о́мъ тропа́рь ст҃а́гѡ. Сла́ва, и҆ ны́нѣ, Є҆́же ѿ  вѣ́ка: Є҆ктєнїѝ, и҆ ѿпꙋ́стъ. и҆ дае́тсѧ є҆ле́й ѿ  канди́ла ст҃а́гѡ. и҆ ча́съ а҃-й. На а҃-мъ часѣ̀ тропа́рь  ст҃а́гѡ. По трист҃о́мъ, конда́къ є҆гѡ̀, и҆ соверше́нный  ѿпꙋ́стъ. На лїтꙋргі́и, бл҃жє́нна ѿ (с. с҃з ѡ҆б.)  канѡ́на ст҃а́гѡ, пѣ́снь г҃-ѧ и҆ ѕ҃-ѧ. И҆ про́чаѧ всѧ̑  слꙋ́жба сегѡ̀ мѣ́сѧца въ з҃і-й де́нь. 
к҃а. Прпⷣбнагѡ ѻ҆тца̀ на́шегѡ маѯі́ма  и҆сповѣ́дника: И҆ ст҃а́гѡ мч҃нка неофѵ́та . 
Стїхи̑ры на ѕ҃: Маѯі́ма, гла́съ д҃. Подо́бенъ: Ꙗ҆́кѡ  до́блѧ: и҆ мч҃нка, гла́съ и҃. Подо́бенъ: Ѽ пресла́внагѡ  чꙋдесѐ! Сла́ва, прпⷣбнагѡ, гла́съ ѕ҃: Прпⷣбне ѻ҆́тче, во  всю̀ зе́млю: На стїхо́внѣ ѻ҆ктѡ́иха. Сла́ва, гла́съ и҃.  Мона́хѡвъ мно́жєства: И҆ ны́нѣ, бг҃оро́диченъ. Тропа́рь,  гла́съ и҃: Правосла́вїѧ наста́вниче: ѻ҆ктѡ́врїа въ а҃і-й  де́нь: Дрꙋгі́й: Мч҃нкъ тво́й гдⷭ҇и: септе́мврїа въ в҃-й  де́нь. На оу҆́трени, канѡ́нъ ѻ҆ктѡ́иха є҆ди́нъ: и҆  ст҃ы́хъ два̀ канѡ́на, на и҃, гла́съ и҃. По г҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Трⷪ҇цы рачи́телѧ и҆ вели́каго маѯі́ма, наꙋча́юща  ꙗ҆́снѡ вѣ́рѣ бж҃е́ственнѣй, є҆́же сла́вити хрⷭ҇та̀ во  двꙋ̀ є҆стества́хъ, во́лѧхъ же и҆ дѣ́йствахъ сꙋ́ща, въ  пѣ́снехъ досто́йныхъ вѣ́рнїи почти́мъ взыва́юще: ра́дꙋйсѧ  проповѣ́дниче вѣ́ры. 
Та́же сѣда́ленъ маѯі́ма, гла́съ є҃. Сла́ва, мч҃нка,  гла́съ д҃: И҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ ѕ҃. Подо́бенъ: Є҆́же ѡ҆ на́съ: 
Свѣ́тъ трисїѧ́нный все́льшїйсѧ въ дꙋ́шꙋ твою̀, сосꙋ́дъ  и҆збра́нъ показа́ тѧ всебл҃же́нне: ꙗ҆влѧ́юща бж҃е́ствєннаѧ  концє́мъ, неꙋдобопости́жныхъ разꙋмѣ́нїй ты̀ сказꙋ́ѧй  бл҃же́нне, и҆ трⷪ҇цꙋ всѣ̑мъ маѯі́ме воспроповѣ́дꙋѧй  ꙗ҆́снѡ, пресꙋ́щнꙋю, безнача́льнꙋю. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. И҆ ны́нѣ, бг҃оро́диченъ. На стїхо́внѣ  ѻ҆ктѡ́иха: и҆ про́чаѧ слꙋ́жба по ѻ҆бы́чаю. На лїтꙋргі́и,  Прокі́менъ, гла́съ д҃: Ст҃ы̑мъ, и҆̀же сꙋ́ть на землѝ  є҆гѡ̀, оу҆дивѝ (с. с҃и) гдⷭ҇ь всѧ̑ хотѣ̑нїѧ своѧ̑ въ  ни́хъ. Сті́хъ: Предзрѣ́хъ гдⷭ҇а предо мно́ю вы́нꙋ, ꙗ҆́кѡ  ѡ҆деснꙋ́ю менѐ є҆́сть, да не подви́жꙋсѧ. А҆по́столъ къ  є҆вре́ємъ, зача́ло т҃л: Ст҃і́и всѝ и҆̀же вѣ́рою:  А҆ллилꙋ́їа, гла́съ д҃: Воззва́ша првⷣнїи, и҆ гдⷭ҇ь  оу҆слы́ша и҆̀хъ. Є҆ѵⷢ҇лїе лꙋкѝ, зача́ло ѯ҃д: Всѧ́къ  и҆́же а҆́ще и҆сповѣ́сть мѧ̀: Прича́стенъ: Ра́дꙋйтесѧ: 
Въ то́йже де́нь ст҃ы́хъ мч҃нкѡвъ є҆ѵге́нїа,  канді́да, оу҆алерїа́на и҆ а҆кѵ́лы : 
Слꙋ́жба и҆́хъ пое́тсѧ на повече́рїи. 
к҃в. Ст҃а́гѡ а҆пⷭ҇ла тїмоѳе́а . И҆ ст҃а́гѡ  прпⷣбномч҃нка а҆наста́сїа пе́рсскагѡ. 
Стїхи̑ры а҆пⷭ҇ла, гла́съ а҃. Подо́бенъ: Всехва́льнїи  мч҃нцы: И҆ прпⷣбнагѡ, гла́съ и҆ подо́бенъ то́йже. Сла́ва,  а҆пⷭ҇ла, гла́съ и҃: Бг҃омъ предѡпредѣле́нъ: На стїхо́внѣ  ѻ҆ктѡ́иха. Та́же глаго́лемъ припѣ́въ: Во всю̀ зе́млю  и҆зы́де вѣща́нїе и҆́хъ: И҆ пое́мъ стїхи́рꙋ самогла́снꙋ  а҆пⷭ҇ла, гла́съ а҃: Свѣти́льника вѣ́рныхъ: Сла́ва,  прпⷣбнагѡ, гла́съ в҃: Возвели́чилъ є҆сѝ хрⷭ҇тѐ: И҆  ны́нѣ, бг҃оро́диченъ. Тропа́рь а҆пⷭ҇ла, гла́съ д҃:  ѻ҆ктѡ́врїа въ г҃-й де́нь: Бл҃гости наꙋчи́всѧ: Дрꙋгі́й,  Мч҃нкъ тво́й гдⷭ҇и: септе́мврїа во в҃-й де́нь. На  оу҆́трени, канѡ́нъ ѻ҆ктѡ́иха є҆ди́нъ: и҆ ст҃ы́хъ два̀  канѡ́на на и҃, гла́съ а҃. По г҃-й пѣ́сни, сѣда́ленъ  а҆пⷭ҇ла, гла́съ д҃. Сла́ва, мч҃нка, гла́съ то́йже: По ѕ҃-й  пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Бж҃е́ственнаго оу҆ченика̀, и҆ спꙋтеше́ственника  па́ѵлова тїмоѳе́а вѣ́рнїи воспои́мъ всѝ пѣ́сньми: съ  си́мъ почита́юще мꙋ́драго а҆наста́сїа, возсїѧ́вшаго ѿ  персі́ды ꙗ҆́кѡ ѕвѣздꙋ̀, и҆ ѿгонѧ́щаго дꙋшє́вныѧ на́шѧ  стра̑сти, и҆ недꙋ́ги тѣлє́сныѧ. 
(с. с҃и ѡ҆б.) 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ: И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. Сла́ва, гла́съ є҃: Прпⷣбне ѻ҆́тче. И҆ ны́нѣ,  бг҃оро́диченъ. На лїтꙋргі́и, бл҃жє́нна ѻ҆ктѡ́иха, на д҃:  и҆ а҆пⷭ҇ла пѣ́снь г҃-ѧ, на д҃: Прокі́менъ, гла́съ и҃: Во  всю̀ зе́млю и҆зы́де вѣща́нїе и҆́хъ: Сті́хъ: Нб҃са̀  повѣ́даютъ сла́вꙋ бж҃їю: А҆по́столъ къ тїмоѳе́ю, зача́ло  с҃ч ѿ полꙋ̀: Ча́до тїмоѳе́е, бл҃годарю̀ бг҃а: А҆ллилꙋ́їа:  И҆сповѣ́дѧтъ нб҃са̀: Є҆ѵⷢ҇лїе лꙋкѝ, зача́ло н҃: Ꙗ҆вѝ  гдⷭ҇ь и҆ и҆нѣ́хъ се́дмьдесѧтъ: Прича́стенъ: Во всю̀ зе́млю: 
к҃г. Ст҃а́гѡ сщ҃енномч҃нка кли́мента, є҆пⷭ҇кпа  а҆гкѵ́рскагѡ: И҆ ст҃а́гѡ мч҃нка а҆гаѳагге́ла . 
Стїхи̑ры, на ѕ҃, гла́съ а҃. Подо́бенъ: Нбⷭ҇ныхъ чинѡ́въ:  И҆́ны стїхи̑ры, гла́съ в҃. Подо́бенъ: Є҆гда̀ ѿ дре́ва:  Сла́ва, гла́съ и҃: Време́нъ четвери́щнѡ ѡ҆бхо́дъ: На  стїхо́внѣ ѻ҆ктѡ́иха. Сла́ва, гла́съ а҃: Чꙋ́днаго во  сщ҃е́нницѣхъ: 
Тропа́рь, гла́съ д҃: 
Лоза̀ преподо́бства, и҆ сте́бль страда́льчества, цвѣ́тъ  сщ҃е́ннѣйшїй, и҆ пло́дъ бг҃ода́нный вѣ̑рнымъ всесщ҃е́нне  присноцвѣтꙋ́щъ дарова́лсѧ є҆сѝ: но ꙗ҆́кѡ мч҃нкѡвъ  сострада́лецъ, и҆ сщ҃еннонача́льникѡвъ сопресто́льникъ,  молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
На оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на  д҃, гла́съ ѕ҃: По г҃-й пѣ́сни, сѣда́ленъ, гла́съ и҃. По  ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Лозы̀ бы́лъ є҆сѝ честна́ѧ розга̀ хрⷭ҇то́ва,  многострада́льне кли́менте всехва́льне, ꙗ҆́вльсѧ: со  стра́ждꙋщими же взыва́лъ є҆сѝ: ты̀ мч҃нкѡвъ хрⷭ҇тѐ,  свѣ́тлое ра́дованїе. 
(с. с҃ѳ) 
По ѳ҃-й пѣ́сни, свѣти́ленъ ѻ҆ктѡ́иха. Сла́ва,  ст҃а́гѡ: И҆ ны́нѣ, бг҃оро́диченъ. На стїхо́внѣ ѻ҆ктѡ́иха.  На лїтꙋргі́и, слꙋ́жба всѧ̀ септе́мврїа въ г҃-й де́нь. 
к҃д. Прпⷣбныѧ ма́тере на́шеѧ ѯе́нїи . 
Стїхи̑ры ѻ҆ктѡ́иха г҃, и҆ ст҃ы́ѧ г҃, гла́съ а҃.  Подо́бенъ: Нбⷭ҇ныхъ чинѡ́въ: Тропа́рь, гла́съ и҃.  септе́мврїа въ а҃і-й де́нь: Въ тебѣ̀ ма́ти и҆звѣ́стнѡ  сп҃се́сѧ: На оу҆́трени, ѻ҆́ба канѡ́на ѻ҆ктѡ́иха: и҆  ст҃ы́ѧ на д҃, гла́съ и҃. По г҃-й пѣ́сни, сѣда́ленъ, гла́съ  и҃. Сла́ва, и҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Крове́й твои́хъ: 
Твою̀ страннонра́внꙋю ѯе́нїе, па́мѧть соверша́юще,  любо́вїю почита́ющїи тѧ̀, пое́мъ хрⷭ҇та̀ во всѣ́хъ тебѣ̀  подаю́щаго крѣ́пость и҆сцѣле́нїй: є҆мꙋ́же всегда̀ моли́сѧ  ѡ҆ всѣ́хъ на́съ. 
к҃є. 🕂 И҆́же во ст҃ы́хъ ѻ҆тца̀ на́шегѡ  григо́рїа, а҆рхїепⷭ҇кпа кѡнстанті́нѧ гра́да, бг҃осло́ва. 
комм. А҆́ще хо́щетъ настоѧ́тель, твори́мъ бдѣ́нїе. 
На ма́лѣй вече́рни, стїхи̑ры, гла́съ д҃. Подо́бенъ:  Ꙗ҆́кѡ до́блѧ: Сла́ва, гла́съ ѕ҃: І҆ера́рхѡвъ нача́льника:  И҆ ны́нѣ, бг҃оро́диченъ. На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: съ припѣ́вы и҆́хъ. Сла́ва,  гла́съ то́йже: Трⷪ҇цꙋ чⷭ҇тнꙋ́ю: И҆ ны́нѣ, бг҃оро́диченъ. 
Тропа́рь, гла́съ а҃: 
Па́стырскаѧ свирѣ́ль бг҃осло́вїѧ твоегѡ̀, ри́торѡвъ  побѣдѝ трꙋбы̑: ꙗ҆́коже бо глꙋбины̑ дх҃а и҆зыска́вшꙋ, и҆  добрѡ́ты вѣща́нїѧ приложи́шасѧ тебѣ̀: но молѝ хрⷭ҇та̀  бг҃а ѻ҆́тче григо́рїе, сп҃сти́сѧ дꙋша́мъ на́шымъ. 
(с. с҃ѳ ѡ҆б.) 
Сла́ва, и҆ ны́нѣ, бг҃оро́диченъ, а҃-й, въ то́йже  гла́съ. На вели́цѣй вече́рни, пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры, на и҃, гла́съ а҃.  Подо́бенъ: Всехва́льнїи мч҃нцы: И҆́ны стїхи̑ры, гла́съ в҃.  Подо́бенъ: Кі́ими: Сла́ва, гла́съ и҃: Бо́дрый ѧ҆зы́къ тво́й:  И҆ ны́нѣ, Цр҃ь нбⷭ҇ный: Вхо́дъ, прокі́менъ днѐ, и҆  чтє́нїѧ г҃, ст҃и́тєльскаѧ. На лїті́и стїхи́ра хра́ма:  та́же стїхи̑ры, гла́съ д҃, самогла́сны. Сла́ва, гла́съ  то́йже: Бж҃е́ственными дѣѧ́ньми: И҆ ны́нѣ, бг҃оро́диченъ.  На стїхо́внѣ стїхи̑ры, гла́съ є҃. Подо́бенъ: Ра́дꙋйсѧ: съ  припѣ́вы. Сла́ва, гла́съ и҃: Сердца̀ вѣ́рныхъ: И҆ ны́нѣ,  Безневѣ́стнаѧ дв҃а: А҆́ще бдѣ́нїе, тропа́рь ст҃а́гѡ  два́жды, и҆ Бцⷣе дв҃о: є҆ди́ножды. А҆́ще нѣ́сть бдѣ́нїѧ,  по трист҃о́мъ тропа́рь, гла́съ а҃. Па́стырскаѧ свирѣ́ль:  пи́санъ на ма́лѣй вече́рни. Сла́ва, и҆ ны́нѣ: Гаврїи́лꙋ  вѣща́вшꙋ: и҆ ѿпꙋ́стъ. На оу҆́трени, на Бг҃ъ гдⷭ҇ь,  тропа́рь ст҃а́гѡ, два́жды. Сла́ва, и҆ ны́нѣ: Гаврїи́лꙋ  вѣща́вшꙋ: и҆ ѻ҆бы̑чныѧ каѳі̑смы. По каѳі́смахъ сѣда́льны,  и҆ чте́нїе ст҃а́гѡ. По полѷеле́и сѣда́ленъ, гла́съ и҃:  Ѡ҆блича́ѧ ле́сть ѕлочести́выхъ: два́жды. Сла́ва, и҆ ны́нѣ,  бг҃оро́диченъ. и҆ чте́мъ ѿ житїѧ̀ ст҃а́гѡ. Степє́нна, а҃- й а҆нтїфѡ́нъ д҃-гѡ гла́са. Прокі́менъ, гла́съ д҃: Оу҆ста̀  моѧ̑ возглаго́лютъ премꙋ́дрость: Сті́хъ: Оу҆слы́шите сїѧ̑  всѝ ꙗ҆зы́цы: Всѧ́кое дыха́нїе: Є҆ѵⷢ҇лїе і҆ѡа́нна, зача́ло  л҃є, ѿ полꙋ̀: Не входѧ́й две́рьми во дво́ръ: ѱало́мъ  н҃. Стїхи́ра ст҃а́гѡ, гла́съ ѕ҃: Прпⷣбне, требл҃же́нне:  Канѡ́нъ бцⷣы со і҆рмосо́мъ на ѕ҃, гла́съ и҃: и҆ ст҃а́гѡ  два̀ канѡ́на на и҃, гла́съ а҃. Катава́сїа: Сꙋ́шꙋ  глꙋбороди́тельнꙋю: По г҃-й пѣ́сни, сѣда́ленъ, гла́съ и҃,  два́жды. Сла́ва, и҆ ны́нѣ, бг҃оро́диченъ. По ѕ҃-й пѣ́сни, 
(с. с҃і) 
Конда́къ, гла́съ г҃. Подо́бенъ: Дв҃а дне́сь: 
Бг҃осло́внымъ ѧ҆зы́комъ твои́мъ сплетє́нїѧ ри́тѡрскаѧ  разрꙋши́вый сла́вне, правосла́вїѧ ѻ҆де́ждею свы́ше  и҆стка́нною цр҃ковь оу҆краси́лъ є҆сѝ: ю҆́же и҆ носѧ́щи съ  на́ми зове́тъ твои́ми ча́ды: ра́дꙋйсѧ ѻ҆́тче, бг҃осло́вїѧ  оу҆́ме кра́йнѣйшїй. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  ст҃а́гѡ. Сла́ва, и҆́нъ. И҆ ны́нѣ, бг҃оро́диченъ. На  хвали́техъ стїхи̑ры ст҃а́гѡ на д҃, гла́съ д҃. Подо́бенъ:  Зва́нный свы́ше: Сла́ва, гла́съ а҃: Цѣвни́цꙋ дх҃а: И҆  ны́нѣ, бг҃оро́диченъ. Славосло́вїе вели́кое. По трист҃о́мъ  тропа́рь, ст҃а́гѡ. Сла́ва, и҆ ны́нѣ: Гаврїи́лꙋ вѣща́вшꙋ:  Є҆ктєнїѝ. И҆ ѿпꙋ́стъ. и҆ дае́тсѧ є҆ле́й бра́тїи ѿ  канди́ла ст҃а́гѡ, и҆ ча́съ а҃. На а҃-мъ часѣ̀, тропа́рь  ст҃а́гѡ. По трист҃о́мъ конда́къ є҆гѡ̀, и҆ соверше́нный  ѿпꙋ́стъ. На лїтꙋргі́и, бл҃жє́нна ѿ канѡ́на ст҃а́гѡ,  пѣ́снь г҃-ѧ и҆ ѕ҃-ѧ. Прокі́менъ, гла́съ а҃: Оу҆ста̀ моѧ̑  возглаго́лютъ премꙋ́дрость: Сті́хъ: Оу҆слы́шите сїѧ̑ всѝ  ꙗ҆зы́цы: А҆по́столъ къ корі́нѳѧнѡмъ, зача́ло рн҃а: Комꙋ́ждо  дае́тсѧ ꙗ҆вле́нїе: А҆ллилꙋ́їа, гла́съ в҃: Внемли́те лю́дїе  моѝ: Є҆ѵⷢ҇лїе і҆ѡа́нна, зача́ло л҃ѕ: а҆́зъ є҆́смь две́рь:  Прича́стенъ: Въ па́мѧть вѣ́чнꙋю: На трапе́зѣ оу҆тѣше́нїе  бра́тїи, и҆ чте́мъ житїѐ ст҃а́гѡ. 
к҃ѕ. Прпⷣбнагѡ ѻ҆тца̀ на́шегѡ ѯенофѡ́нта и҆  дрꙋжи́ны є҆гѡ̀. 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ в҃.  Подо́бенъ: Є҆гда̀ ѿ дре́ва: Тропа́рь, гла́съ д҃: Бж҃е  ѻ҆тє́цъ на́шихъ ное́мврїа въ к҃-й де́нь. Сла́ва, и҆  ны́нѣ, бг҃оро́диченъ. На оу҆́трени, ѻ҆́ба канѡ́на  ѻ҆ктѡ́иха, и҆ ст҃ы́хъ на д҃, гла́съ в҃. По г҃-й пѣ́сни, 
(с. с҃і ѡ҆б.) 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Въ за́повѣдехъ бо́дрствовалъ є҆сѝ влⷣчнихъ, ни́щымъ  расточи́вый твоѐ бога́тство бл҃же́нне, ти́хѡ съ  сопрꙋ́жницею, и҆ ча́ды твои́ми: тѣ́мже наслѣ́дꙋете  бж҃е́ственное наслажде́нїе. 
И҆ сѣда́ленъ, гла́съ и҃. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Жите́йскагѡ мо́рѧ и҆збѣ́гше, ѯенофѡ́нтъ пра́ведный съ  сопрꙋ́жницею честно́ю, на нб҃сѣ́хъ свеселѧ́тсѧ съ ча́ды,  хрⷭ҇та̀ велича́юще. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. 
к҃з. 🕂 Пренесе́нїе моще́й во ст҃ы́хъ ѻ҆тца̀  на́шегѡ і҆ѡа́нна златоꙋ́стагѡ. 
Ве́черъ, Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и  воззва́хъ, стїхи̑ры, на и҃, гла́съ д҃. Подо́бенъ: Ꙗ҆́кѡ  до́блѧ: Златокова́ннꙋю трꙋбꙋ̀: И҆́ны стїхи̑ры, гла́съ  то́йже. Подо́бенъ: Зва́нный свы́ше: Сщ҃е́ннѣйшее  соста́вимъ: Сла́ва, гла́съ то́йже, самогла́сенъ: Не  подоба́ше тебѣ̀: И҆ ны́нѣ: И҆́же тебѐ ра́ди: Вхо́дъ.  прокі́менъ днѐ. и҆ чтє́нїѧ г҃, ст҃и́тєльскаѧ: пи́саны  ное́мврїа въ г҃і-й де́нь. На стїхо́внѣ стїхи̑ры ст҃а́гѡ,  гла́съ є҃. Подо́бенъ: Ра́дꙋйсѧ: съ припѣ́вы и҆́хъ. Сла́ва,  гла́съ ѕ҃: Прпⷣбне, требл҃же́нне: И҆ ны́нѣ, Бцⷣе, ты̀  є҆сѝ лоза̀: 
Тропа́рь, гла́съ и҃: 
Оу҆́стъ твои́хъ ꙗ҆́коже свѣ́тлость ѻ҆гнѧ̀ возсїѧ́вши  бл҃года́ть, вселе́ннꙋю просвѣтѝ. не сребролю́бїѧ мі́рови  сокрѡ́вища сниска̀, высотꙋ̀ на́мъ смиреномꙋ́дрїѧ показа̀: но  твои́ми словесы̀ наказꙋ́ѧ, ѻ҆́тче і҆ѡа́нне златоꙋ́сте,  молѝ сло́ва хрⷭ҇та̀ бг҃а, сп҃сти́сѧ дꙋша́мъ на́шымъ. 
(с. са҃і) 
Сла́ва, и҆ ны́нѣ: И҆́же на́съ ра́ди: И҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь ст҃а́гѡ, два́жды.  Сла́ва, и҆ ны́нѣ, бг҃оро́диченъ, и҆ ѻ҆бы̑чныѧ каѳі̑смы, и҆  сѣда́льны ст҃а́гѡ, и҆ чте́нїе. Полѷеле́й, и҆ сѣда́ленъ  ст҃а́гѡ, два́жды. Сла́ва, и҆ ны́нѣ, бг҃оро́диченъ.  Степє́нна, а҃-й а҆нтїфѡ́нъ д҃-гѡ гла́са. Прокі́менъ:  Оу҆ста̀ моѧ̑ возглаго́лютъ премꙋ́дрость: Сті́хъ:  Оу҆слы́шите сїѧ̑ всѝ ꙗ҆зы́цы: Всѧ́кое дыха́нїе: Є҆ѵⷢ҇лїе  і҆ѡа́нна, зача́ло л҃є: Не входѧ́й две́рьми: ѱало́мъ н҃.  Стїхи́ра, гла́съ ѕ҃: Трꙋба̀ златогла́снаѧ: Канѡ́нъ бцⷣы со  і҆рмосо́мъ на ѕ҃, гла́съ и҃: и҆ ст҃а́гѡ два̀ канѡ́на на и҃:  є҆ди́нъ, гла́съ ѕ҃, дрꙋгі́й, гла́съ г҃. Катава́сїа, Сꙋ́шꙋ  глꙋбороди́тельнꙋю зе́млю: По г҃-й пѣ́сни, сѣда́ленъ,  гла́съ и҃, два́жды. Сла́ва, и҆ ны́нѣ, бг҃оро́диченъ: По ѕ҃- й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Возвесели́сѧ та́инственнѡ чⷭ҇тна́ѧ цр҃ковь,  возвраще́нїемъ чⷭ҇тны́хъ твои́хъ моще́й, и҆ сїѧ̑ сокры́вши  ꙗ҆́кѡ зла́то многоцѣ́нное, пою́щымъ тѧ̀ неѡскꙋ́днѡ  подава́етъ мл҃твами твои́ми и҆сцѣле́нїй бл҃года́ть,  і҆ѡа́нне златоꙋ́сте. 
И҆ і҆́косъ. и҆ про́логъ. По ѳ҃-й пѣ́сни, свѣти́ленъ  два́жды. Сла́ва, и҆ ны́нѣ, бг҃оро́диченъ. На хвали́техъ  стїхи̑ры на д҃, гла́съ д҃. Подо́бенъ: Да́лъ є҆сѝ  зна́менїе: Сла́ва, гла́съ то́йже, самогла́сенъ: Ѻ҆́тче  златоꙋ́сте: И҆ ны́нѣ: Ѿ всѧ́кихъ бѣ́дъ рабы̑ твоѧ̑:  Славосло́вїе вели́кое. По трⷭ҇то́мъ тропа́рь. ст҃а́гѡ.  Сла́ва, и҆ ны́нѣ, бг҃оро́диченъ пе́рвый, въ то́йже гла́съ.  є҆ктєнїѝ, и҆ ѿпꙋ́стъ. и҆ дае́тсѧ ст҃ы́й є҆ле́й бра́тїи  ѿ канди́ла ст҃а́гѡ. На лїтꙋргі́и слꙋ́жба всѧ̀ ное́мврїа въ  г҃і де́нь. 
(с. са҃і ѡ҆б.) 
к҃и. 🕃 Прпⷣбнагѡ ѻ҆тца̀ на́шегѡ є҆фре́ма  сѵ́рїна. 
На Гдⷭ҇и воззва́хъ, стїхи̑ры на ѕ҃, гла́съ а҃.  Подо́бенъ: Нбⷭ҇ныхъ чинѡ́въ: Сла́ва, гла́съ ѕ҃: Смы́сленнѡ  мѧте́жныхъ: На стїхо́внѣ ѻ҆ктѡ́иха. Сла́ва, гла́съ д҃:  Прⷪ҇ро́чески ѡ҆мака́ѧ посте́лю: Тропа́рь, гла́съ и҃: Сле́зъ  твои́хъ: септе́мврїа въ г҃ де́нь. На оу҆́трени, ѻ҆́ба  канѡ́на ѻ҆ктѡ́иха: и҆ ст҃а́гѡ на ѕ҃, гла́съ ѕ҃. По г҃-й  пѣ́сни, сѣда́ленъ, гла́съ є҃, два́жды. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ча́съ при́снѡ прови́дѧ сꙋда̀, рыда́лъ є҆сѝ го́рькѡ  є҆фре́ме, ꙗ҆́кѡ любобезмо́лвный: дѣ́лателенъ же бы́лъ  є҆сѝ въ дѣ́лѣхъ оу҆чи́тель прпⷣбне. тѣ́мже ѻ҆́тче  всемі́рный, лѣни̑выѧ воздвиза́еши къ покаѧ́нїю. 
И҆ і҆́косъ. и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха. Сла́ва, ст҃а́гѡ. На стїхо́внѣ ѻ҆ктѡ́иха.  Сла́ва ст҃а́гѡ, гла́съ в҃: ꙗ҆́кѡ фі́нїѯъ дв҃дски. На  лїтꙋргі́и, бл҃жє́нна ѻ҆ктѡ́иха, на д҃: и҆ ст҃а́гѡ, пѣ́снь  г҃-ѧ, на д҃. Прокі́менъ, гла́съ з҃: Чⷭ҇тна̀ пред̾ гдⷭ҇емъ:  Сті́хъ: Что̀ возда́мъ: и҆ про́чаѧ слꙋ́жба, сегѡ̀ мцⷭ҇а въ  є҃і де́нь. 
Къ то́йже де́нь па́мѧть прпⷣбнагѡ ѻ҆тца̀ на́шегѡ  ѳеодо́сїа то́темскагѡ, сп҃сосꙋмо́рина монастырѧ̀  нача́льника и҆ ѡ҆снова́телѧ, новоѧвле́ннагѡ чꙋдотво́рца. 
Тропа́рь, гла́съ а҃: 
Ѿ ю҆́ности прпⷣбне ѳеодо́сїе, жела́нїе своѐ ко  хрⷭ҇тꙋ̀ бг҃ꙋ впери́въ, є҆гѡ́же ра́ди гра́дъ и҆ ѻ҆те́чество  ѡ҆ста́вль, и҆ сла́вꙋ сꙋ́етнꙋю ꙗ҆́кѡ пра́хъ вмѣни́въ,  послѣ́довалъ є҆сѝ прпⷣбномꙋ дими́трїю, и҆ ѻ҆би́тели  є҆гѡ̀ сожи́тель бы́лъ є҆сѝ. пресели́всѧ ко гра́дꙋ  то́тмѣ, и҆ въ междорѣ́чїе всели́всѧ, посто́мъ и҆  бдѣ́нїемъ и҆ власѧны́мъ ѡ҆дѣѧ́нїемъ, и҆ вери́гами тѣ́ло  своѐ оу҆дрꙋчи́лъ є҆сѝ: сегѡ̀ ра́ди бг҃ъ, ви́дѣвъ твоѧ̑  трꙋды̀, и҆ по преставле́нїи чꙋдесы̀ ѡ҆богати́ (с. св҃і) тѧ.  бѣ́сы и҆згонѧ́еши, и҆ слѣпы̑ѧ просвѣща́еши, ѿ всѧ́кихъ  недꙋ̑гъ и҆ бѣ́дъ и҆збавлѧ́еши приходѧ́щихъ къ тебѣ̀ съ  вѣ́рою, и҆ вопїю́щихъ: сла́ва да́вшемꙋ тѝ крѣ́пость,  сла́ва вѣнча́вшемꙋ тѧ̀, сла́ва даю́щемꙋ тобо́ю всѣ̑мъ  и҆сцѣле́нїе. 
Конда́къ, гла́съ и҃. Подо́бенъ: Возбра́нной: 
Воздержа́нїемъ пло́ть и҆знꙋри́лъ є҆сѝ, и҆  непреста́нными мл҃твами ꙗ҆́кѡ а҆́гг҃лъ возвы́силсѧ є҆сѝ,  стрꙋѧ́ми же сле́зными бѣсѡ́вскїѧ полкѝ погрꙋзи́лъ є҆сѝ.  и҆ ны́нѣ во свѣ́тѣ невече́рнѣмъ ликꙋ́еши оу҆ хрⷭ҇та̀  бг҃а, и҆ приходѧ́щымъ ко ст҃о́мꙋ твоемꙋ̀ гро́бꙋ неѡскꙋ́днѡ  и҆сцѣле́нїе подае́ши, вѣ́рою вопїю́щымъ тебѣ̀: ра́дꙋйсѧ  ѻ҆́тче ѳеодо́сїе бг҃омꙋ́дре. 
к҃ѳ. 🕃 Перенесе́нїе моще́й ст҃а́гѡ сщ҃енномч҃нка  і҆гна́тїа бг҃оно́сца. 
На Гдⷭ҇и воззва́хъ стїхи̑ры на ѕ҃, гла́съ д҃. Подо́бенъ:  Ꙗ҆́кѡ до́блѧ: Сла́ва, гла́съ и҃: Бг҃оно́се і҆гна́тїе: На  стїхо́внѣ ѻ҆ктѡ́иха. Сла́ва, гла́съ а҃: Ѽ тве́рдыѧ и҆  а҆дама́нтскїѧ твоеѧ̀ дꙋшѝ! Тропа́рь, гла́съ, д҃: И҆  нра́вѡмъ прича́стникъ: септе́мврїа въ г҃ де́нь. На  оу҆́трени ѻ҆́ба канѡ́на ѻ҆ктѡ́иха: и҆ ст҃а́гѡ на ѕ҃,  гла́съ д҃. По г҃ пѣ́сни, сѣда́ленъ, гла́съ г҃, два́жды. По  ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ѿ восто́ка дне́сь возсїѧ́вый, и҆ тва́рь всю̀  просвѣти́вый оу҆че́ньми, мꙋ́ченичествомъ оу҆краси́сѧ,  бг҃оно́сный и҆ бж҃е́ственный і҆гна́тїй. 
И҆ і҆́косъ, и҆ про́логъ. По ѳ҃ пѣ́сни, свѣти́ленъ  ѻ҆ктѡ́иха. Сла́ва, ст҃а́гѡ. На стїхо́внѣ ѻ҆ктѡ́иха.  Сла́ва, ст҃а́гѡ, гла́съ а҃: Сто́лпъ ѡ҆дꙋшевле́нъ: На  лїтꙋргі́и, слꙋ́жба деке́мврїа въ к҃ де́нь. 
(с. св҃і ѡ҆б.) 
л҃. Ст҃а́гѡ сщ҃енномч҃нка і҆пполѵ́та, па́пы  ри́мскагѡ. 
Вослѣ́дованїе є҆гѡ̀ пое́тсѧ на повече́рїи. 
🕁  И҆ и҆̀же во ст҃ы́хъ ѻ҆тє́цъ на́шихъ, и҆  вели́кихъ і҆ера́рхѡвъ, васі́лїа вели́кагѡ, григо́рїа  бг҃осло́ва и҆ і҆ѡа́нна златоꙋ́стагѡ. 
На ма́лѣй вече́рни, стїхи̑ры на д҃, гла́съ д҃.  Подо́бенъ, Ꙗ҆́кѡ до́блѧ: На высотꙋ̀ васі́лїе: Сла́ва,  гла́съ ѕ҃: Человѣ́цы бж҃їи: И҆ ны́нѣ, Бцⷣе ты̀ є҆сѝ  лоза̀: На стїхо́внѣ стїхи̑ры, гла́съ ѕ҃. Подо́бенъ,  Тридне́венъ: Бл҃года́ть превозмо́же: Сла́ва, гла́съ ѕ҃:  До́брїи рабѝ: И҆ ны́нѣ, Никто́же притека́ѧй къ тебѣ̀: 
Тропа́рь, гла́съ д҃: 
Ꙗ҆́кѡ а҆пⷭ҇лѡвъ є҆динонра́внїи, и҆ вселе́нныѧ  оу҆чи́телїе, влⷣкꙋ всѣ́хъ моли́те, ми́ръ вселе́ннѣй  дарова́ти, и҆ дꙋша́мъ на́шымъ ве́лїю ми́лость. 
Сла́ва, и҆ ны́нѣ, бг҃оро́диченъ. На вели́цѣй вече́рни,  на Гдⷭ҇и воззва́хъ, стїхи̑ры на и҃, гла́съ д҃. Подо́бенъ:  Ꙗ҆́кѡ до́блѧ: Бл҃года́ти ѻ҆рга́ны: И҆́ны стїхи̑ры, гла́съ  в҃. Подо́бенъ: Кі́ими: Сла́ва, гла́съ ѕ҃: Та̑йныѧ дне́сь  дх҃а трꙋбы̀: И҆ ны́нѣ, Кто̀ тебѐ не оу҆блажи́тъ: Вхо́дъ,  прокі́менъ днѐ, и҆ чтє́нїѧ г҃: а҃-е, Во дне́хъ ѻ҆́нѣхъ  речѐ мѡѷсе́й къ сынѡ́мъ і҆и҃лєвымъ: в҃-е, Во дне́хъ  ѻ҆́нѣхъ речѐ мѡѷсе́й къ сынѡ́мъ і҆и҃лєвымъ: г҃-е,  Пра́ведныхъ дꙋ́шы въ рꙋцѣ̀ бж҃їей. На лїті́и стїхи̑ры,  гла́съ в҃: Прїиди́те трⷪ҇цы нбⷭ҇ныѧ слꙋжи́телїе: Сла́ва,  гла́съ ѕ҃: Ст҃и́тєли хрⷭ҇тѡ́вы: И҆ ны́нѣ, гла́съ то́йже:  Дѣ́вственнꙋю добро́тꙋ: На стїхо́внѣ стїхи̑ры, гла́съ а҃.  Подо́бенъ: Всехва́льнїи: Сла́ва: гла́съ в҃: Дне́сь дꙋ́шы: И҆  ны́нѣ, пра́здника, дне́сь хрⷭ҇то́съ во ст҃и́лище  прино́ситсѧ: На (с. сг҃і) бл҃гослове́нїи хлѣ́бѡвъ  тропа́рь, гла́съ д҃: Ꙗ҆́кѡ а҆пⷭ҇лѡвъ є҆динонра́внїи:  два́жды, пи́санъ на ма́лѣй вече́рни. и҆ Бцⷣе дв҃о,  є҆ди́ножды. На оу҆́трени, по каѳі́смахъ сѣда́льны  ст҃ы́хъ, и҆ бг҃оро́дичны и҆́хъ. По полѷеле́и сѣда́ленъ,  гла́съ д҃. Подо́бенъ, Ꙗ҆ви́лсѧ є҆сѝ: Премꙋ́дрїи  оу҆чи́телїе: Сла́ва, Пра́зднꙋетъ дне́сь: И҆ ны́нѣ,  бг҃оро́диченъ. Степє́нна, а҃-й а҆нтїфѡ́нъ д҃-гѡ гла́са.  Прокі́менъ, гла́съ д҃: Сщ҃е́нницы твоѝ ѡ҆блекꙋ́тсѧ въ  пра́вдꙋ: Сті́хъ: Оу҆ста̀ моѧ̑ возглаго́лютъ премꙋ́дрость:  Є҆ѵⷢ҇лїе і҆ѡа́нна, зача́ло л҃ѕ. По н҃-мъ ѱалмѣ̀  стїхи́ра, гла́съ ѕ҃: И҆злїѧ́сѧ бл҃года́ть: Канѡ́нъ бцⷣы, со  і҆рмосо́мъ на ѕ҃, гла́съ в҃. и҆ ст҃ы́хъ два̀, на и҃:  є҆ди́нъ гла́са в҃-гѡ, дрꙋгі́й н҃-гѡ. Катава́сїа, Сꙋ́шꙋ  глꙋбороди́тельнꙋю: По г҃-й пѣ́сни, сѣда́льны, гла́съ и҃.  По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Сщ҃є́нныѧ и҆ бг҃овѣща̑нныѧ проповѣ́дники, ве́рхъ  оу҆чи́телей гдⷭ҇и, прїѧ́лъ є҆сѝ въ наслажде́нїе бл҃ги́хъ  твои́хъ и҆ оу҆покое́нїе: трꙋды́ бо ѻ҆́нѣхъ и҆ сме́рть  прїѧ́лъ є҆сѝ па́че всѧ́кагѡ всепло́дїѧ, є҆ди́не  прославлѧ́ѧй ст҃ы̑ѧ твоѧ̑. 
И҆ і҆́косъ. На ѳ҃-й пѣ́сни, Чⷭ҇тнѣ́йшꙋю не пое́мъ, но  пое́мъ припѣ́въ: Велича́й дꙋшѐ моѧ̀, чⷭ҇тнѣ́йшꙋю нбⷭ҇ныхъ  во́инствъ: Та́же і҆рмо́съ. Посе́мъ то́йже припѣ́въ пое́мъ  и҆ къ про́чымъ бг҃орѡ́дичнымъ тропарє́мъ. Къ канѡ́нѡмъ же  ст҃ы́хъ припѣ́вы: Велича́й дꙋшѐ моѧ̀, во і҆ера́рсѣхъ  свѣти̑ла трѝ вели̑каѧ. и҆ про́чыѧ. По ѳ҃-й пѣ́сни,  свѣти́ленъ ст҃ы́хъ. Сла́ва, И҆ ны́нѣ, бг҃оро́диченъ. На  хвали́техъ стїхи̑ры на д҃, гла́съ є҃. Подо́бенъ: Ра́дꙋйсѧ:  Сла́ва, гла́съ то́йже: И҆ ны́нѣ, бг҃оро́диченъ.  Славосло́вїе вели́кое, и҆ ѿпꙋ́стъ. На лїтꙋргі́и,  бл҃жє́нна ѿ канѡ́на а҃-гѡ, пѣ́снь г҃-ѧ: и҆ в҃-гѡ,  пѣ́снь ѕ҃-ѧ. Прокі́менъ, (с. сг҃і ѡ҆б.) гла́съ и҃: Во всю̀  зе́млю и҆зы́де вѣща́нїе и҆́хъ: Сті́хъ, Нб҃са̀ повѣ́даютъ  сла́вꙋ бж҃їю: А҆по́столъ ко є҆вре́ємъ, зача́ло тл҃д:  Помина́йте наста́вники ва́шѧ: А҆ллилꙋ́їа, гла́съ д҃:  И҆сповѣ́дѧтъ нб҃са̀ чꙋдеса̀ твоѧ̑ гдⷭ҇и. Є҆ѵⷢ҇лїе матѳе́а,  зача́ло а҃і: Вы̀ є҆стѐ свѣ́тъ мі́ра: Прича́стенъ,  Ра́дꙋйтесѧ првⷣнїи ѡ҆ гдⷭ҇ѣ: 
🕅комм. Подоба́етъ вѣ́дати, а҆́ще  слꙋчи́тсѧ трїе́хъ ст҃и́телей, васі́лїа вели́кагѡ, григо́рїа  бг҃осло́ва, и҆ і҆ѡа́нна златоꙋ́стагѡ, въ недѣ́лю мытаре́вꙋ  и҆лѝ блꙋ́днагѡ, и҆лѝ мѧсопꙋ́стнꙋю: 
На ма́лѣй вече́рни, стїхи̑ры воскрⷭ҇ны д҃. Сла́ва,  ст҃и́телей: И҆ ны́нѣ, бг҃оро́диченъ гла́са, ма́лыѧ  вече́рни. На стїхо́внѣ стїхи́ра воскрⷭ҇на є҆ди́на: и҆  ст҃и́телей стїхо́вна вели́кїѧ вече́рни, со стїхѝ свои́ми.  Сла́ва, ст҃и́телей: И҆ ны́нѣ, бг҃оро́диченъ, въ то́йже  гла́съ. По Ны́нѣ ѿпꙋща́еши, и҆ по Ѻ҆́ч҃е на́шъ, тропа́рь  воскрⷭ҇нъ. Сла́ва, ст҃ы́хъ: И҆ ны́нѣ, бг҃оро́диченъ.  є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, по  каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃, и҆  трїѡ́ди г҃, и҆ ст҃ы́хъ д҃. 
[зрѝ] А҆́ще ли недѣ́лѧ мѧсопꙋ́стнаѧ. Стїхи̑ры  воскрⷭ҇ны г҃, и҆ трїѡ́ди д҃, и҆ ст҃ы́хъ г҃. Сла́ва, трїѡ́ди:  И҆ ны́нѣ, бг҃оро́диченъ а҃-й гла́са. На лїті́и стїхи́ра  хра́ма, та́же трїѡ́ди хвали̑тныѧ. Сла́ва, ст҃ы́хъ: И҆  ны́нѣ, трїѡ́ди. На стїхо́внѣ стїхи̑ры воскрⷭ҇ны. Сла́ва,  ст҃ы́хъ: И҆ ны́нѣ, трїѡ́ди. На бл҃гослове́нїи хлѣ́бѡвъ  тропа́рь, Бцⷣе дв҃о, два́жды: и҆ ст҃ы́хъ є҆ди́ножды: и҆  чте́нїе. На оу҆́трени, на Бг҃ъ гдⷭ҇ь, тропа́рь воскрⷭ҇нъ,  два́жды. Сла́ва, ст҃ы́хъ: И҆ ны́нѣ, бг҃оро́диченъ а҃-й, въ  то́йже гла́съ. По каѳі́смахъ сѣда́льны воскрⷭ҇ны, съ  бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ, и҆  полѷеле́й ст҃ы́хъ. 
(с. сд҃і) 
[зрѝ] [А҆́ще ли недѣ́лѧ блꙋ́днагѡ, и҆лѝ мѧсопꙋ́стнаѧ.  Прилага́емъ и҆ тре́тїй ѱало́мъ: На рѣка́хъ  вавѷлѡ́нскихъ: ] та́же сѣда́льны ст҃ы́хъ всѝ по  є҆ди́ножды, без̾ бг҃оро́дичнѡвъ. Сла́ва, полѷеле́йный: И҆  ны́нѣ, бг҃оро́диченъ, и҆ чте́нїе ст҃ы́хъ. Степє́нна, и҆  прокі́менъ гла́са. Всѧ́кое дыха́нїе: Є҆ѵⷢ҇лїе воскрⷭ҇но.  Воскрⷭ҇нїе хрⷭ҇то́во: и҆ прѡ́чаѧ. Канѡ́нъ воскрⷭ҇нъ со  і҆рмосо́мъ на д҃: и҆ бцⷣы на два̀: и҆ трїѡ́ди на д҃: и҆  ст҃ы́хъ на д҃. Катава́сїа, Сꙋ́шꙋ глꙋбороди́тельнꙋю: 
[зрѝ] А҆́ще ли недѣ́лѧ мѧсопꙋ́стнаѧ. Канѡ́нъ воскрⷭ҇нъ  на д҃: и҆ трїѡ́ди на ѕ҃: и҆ ст҃ы́хъ на д҃. Катава́сїа  трїѡ́ди. По г҃-й пѣ́сни, конда́къ ст҃ы́хъ, и҆ і҆́косъ, и҆  сѣда́льны и҆́хъ: И҆ ны́нѣ трїѡ́ди: и҆ чте́нїе. По ѕ҃-й  пѣ́сни, конда́къ и҆ і҆́косъ трїѡ́ди: и҆ чте́мъ про́логъ. На  ѳ҃ пѣ́сни пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ.  Сла́ва, ст҃ы́хъ: И҆ ны́нѣ, трїѡ́ди. На хвали́техъ стїхи̑ры  воскрⷭ҇ны д҃: и҆ ст҃ы́хъ со сла́внымъ, д҃, съ припѣ́вы  и҆́хъ. 
[зрѝ] А҆́ще ли недѣ́лѧ мѧсопꙋ́стнаѧ. Тогда̀ по  стїхи́рахъ ст҃и́телей глаго́лемъ сті́хъ: Воскрⷭ҇нѝ гдⷭ҇и  бж҃е мо́й: и҆ пое́мъ стїхи́рꙋ самогла́снꙋ трїѡ́ди. Сла́ва,  тꙋ́южде: И҆ ны́нѣ, Пребл҃гослове́нна є҆сѝ: 
[зрѝ] А҆́ще ли нѣ́сть недѣ́лѧ мѧсопꙋ́стнаѧ. Тогда̀ въ  трїѡ́ди стїха̀ не глаго́лемъ, но по стїхи́рахъ ст҃ы́хъ,  Сла́ва, трїѡ́ди: И҆ ны́нѣ, Пребл҃гослове́нна є҆сѝ бцⷣе:  Славосло́вїе вели́кое. По трист҃о́мъ тропа́рь воскрⷭ҇нъ  то́чїю, и҆ є҆ктєнїѝ, и҆ ѿпꙋ́стъ, и҆ и҆схожде́нїе  ѻ҆бы́чное въ притво́ръ. Сла́ва, и҆ ны́нѣ, стїхи́ра  є҆ѵⷢ҇льскаѧ, и҆ ча́съ а҃. На часѣ́хъ, тропа́рь воскрⷭ҇нъ:  Сла́ва, ст҃ы́хъ: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, кондакѝ, воскрⷭ҇нъ трїѡ́ди, и҆ ст҃ы́хъ  премѣнѧ́юще глаго́лемъ. На лїтꙋргі́и, бл҃жє́нна гла́са, на  д҃: и҆ трїѡ́ди пѣ́снь г҃-ѧ, на д҃: и҆ ст҃ы́хъ ѕ҃-ѧ, на д҃.  (с. сд҃і ѡ҆б.) По вхо́дѣ тропа́рь воскрⷭ҇нъ, и҆ ст҃ы́хъ:  та́же конда́къ воскрⷭ҇нъ. Сла́ва, ст҃ы́хъ: И҆ ны́нѣ,  трїѡ́ди. Прокі́менъ, а҆по́столъ, А҆ллилꙋ́їа, є҆ѵⷢ҇лїе, и҆  прича́стенъ днѐ и҆ ст҃ы́хъ. 
🕅комм. А҆́ще ли слꙋчи́тсѧ трїе́хъ  ст҃и́телей въ сꙋббѡ́тꙋ мѧсопꙋ́стнꙋю: и҆ пое́мъ слꙋ́жбꙋ и҆́хъ  въ пѧто́къ, пре́жде, во все́мъ непремѣ́ннѡ. 
[зрѝ] А҆́ще ли слꙋчи́тсѧ трїе́хъ ст҃и́телей въ  понедѣ́льникъ и҆лѝ во вто́рникъ, и҆лѝ въ четверто́къ  сы́рныѧ недѣ́ли. 
Въ недѣ́лю ве́чера, пое́мъ Бл҃же́нъ мꙋ́жъ, а҃-й  а҆нтїфѡ́нъ: [въ про́чыѧ же дни̑ сы́рныѧ седми́цы глаго́лемъ  каѳі́смꙋ рѧдовꙋ́ю.] На Гдⷭ҇и воззва́хъ, стїхи̑ры ст҃ы́хъ на  ѕ҃. Сла́ва, ст҃ы́хъ: И҆ ны́нѣ, бг҃оро́диченъ а҃-й но гла́сꙋ  самогла́сна ст҃ы́хъ. Вхо́дъ, прокі́менъ днѐ, и҆ чте́нїе  ст҃ы́хъ, и҆ є҆ктєнїѝ. На стїхо́внѣ трїѡ́ди, самогла́сенъ  днѐ два́жды, и҆ мч҃нченъ. припѣ́вы же глаго́лемъ  ѻ҆бы̑чныѧ: Къ тебѣ̀ возведо́хъ: Сла́ва, ст҃ы́хъ: И҆  ны́нѣ, бг҃оро́диченъ воскре́сенъ. По Ны́нѣ ѿпꙋща́еши, и҆  по трист҃о́мъ, тропа́рь ст҃ы́хъ. Сла́ва, и҆ ны́нѣ,  бг҃оро́диченъ: и҆ ѿпꙋ́стъ. На повече́рїи, по Досто́йно, и҆  по трист҃о́мъ, конда́къ ст҃ы́хъ. [зрѝ] А҆́ще же па́мѧть  си́хъ трїе́хъ ст҃и́телей слꙋчи́тсѧ въ четверто́къ сы́рныѧ  недѣ́ли, тогда̀ въ сре́дꙋ на часѣ́хъ, по Ѡ҆сла́би,  ѡ҆ста́ви: и҆ по покло́нѣхъ быва́етъ зво́нъ во всѧ̑, по  ѻ҆бы́чаю, и҆ а҆́бїе глаго́лемъ, Прїиди́те поклони́мсѧ:  три́жды. и҆ ѱало́мъ ѻ҆бы́чный, и҆ є҆ктенїа̀, и҆ стїхи̑ры  по предпи́санномꙋ. По вхо́дѣ прокі́менъ, парємїѝ днѐ, и҆  паремїа̀ трїѡ́ди, и҆ по не́й прокі́менъ, да оу҆пова́етъ  і҆и҃ль на гдⷭ҇а. Та́же парємїѝ ст҃ы́хъ: пото́мъ, Сподо́би  гдⷭ҇и: На стїхо́внѣ трїѡ́ди самогла́сенъ днѐ, два́жды, и҆  мч҃нченъ. Сла́ва, ст҃ы́хъ: И҆ ны́нѣ, бг҃оро́диченъ. По  Ны́нѣ ѿпꙋща́еши, по Ѻ҆́ч҃е на́шъ, тропа́рь ст҃ы́хъ, и҆  є҆ктенїа̀, и҆ трѝ вели̑кїѧ покло́ны. (с. сє҃і) Та́же,  Всест҃а́ѧ трⷪ҇це: и҆ Бꙋ́ди и҆́мѧ гдⷭ҇не: три́жды. и҆  ѱало́мъ л҃г. Досто́йно є҆́сть: и҆ ѿпꙋ́стъ. и҆ вхо́димъ  въ трапе́зꙋ, и҆ разрѣша́емъ на сы́ръ и҆ ꙗ҆́ица. На  оу҆́трени, на Бг҃ъ гдⷭ҇ь, тропа́рь ст҃ы́хъ два́жды. Сла́ва,  и҆ ны́нѣ, бг҃оро́диченъ. По а҃-й каѳі́смѣ сѣда́ленъ  трїѡ́ди два́жды, пи́санъ по в҃-й каѳі́смѣ: Сла́ва, и҆  ны́нѣ, бг҃оро́диченъ є҆гѡ̀, и҆ чте́нїе днѐ. По в҃-й  каѳі́смѣ сѣда́льны ст҃ы́хъ, ѻ҆́ба по є҆ди́ножды. Сла́ва,  и҆ ны́нѣ, бг҃оро́диченъ втора́гѡ сѣда́льна, пе́рвагѡ же  сѣда́льна бг҃оро́диченъ ѡ҆ставлѧ́етсѧ: и҆ чте́нїе днѐ.  Та́же полѷеле́й ст҃ы́хъ, и҆ сѣда́льны и҆́хъ: и҆  бг҃оро́диченъ, и҆ чте́нїе. посе́мъ степє́нна, а҃-й  а҆нтїфѡ́нъ д҃-гѡ гла́са. Прокі́менъ, є҆ѵⷢ҇лїе, и҆ стїхи́ра  ст҃ы́хъ. Канѡ́нъ бцⷣы со і҆рмосо́мъ на ѕ҃, і҆рмосы̀ по  два́жды. и҆ ст҃ы́хъ два̀ канѡ́на, на и҃. Катава́сїа: Сꙋ́шꙋ  глꙋбороди́тельнꙋю зе́млю: ѻ҆́ба ли̑ка вкꙋ́пѣ. А҆ и҆дѣ́же  трипѣ́снецъ, пое́мъ канѡ́ны ст҃ы́хъ, со і҆рмосо́мъ на ѕ҃,  и҆ трипѣ́снецъ на и҃. Катава́сїа трїѡ́ди. По г҃-й пѣ́сни,  сѣда́ленъ ст҃ы́хъ, и҆ бг҃оро́диченъ и҆́хъ, и҆ чте́нїе  ст҃ы́хъ. По ѕ҃-й пѣ́сни, конда́къ и҆ і҆́косъ ст҃ы́хъ. и҆  чте́мъ про́логъ. По ѳ҃-й пѣ́сни, свѣти́ленъ ст҃ы́хъ, и҆  бг҃оро́диченъ. На хвали́техъ стїхи̑ры ст҃ы́хъ на д҃. и҆  Сла́ва, и҆ ны́нѣ: Та́же чте́цъ глаго́летъ: Сла́ва тебѣ̀  показа́вшемꙋ на́мъ свѣ́тъ. И҆ Сла́ва въ вы́шнихъ бг҃ꙋ:  Посе́мъ є҆ктенїа̀: И҆спо́лнимъ оу҆́треннюю мл҃твꙋ на́шꙋ:  и҆ пое́мъ на стїхо́внѣ трїѡ́ди, самогла́сенъ днѐ два́жды,  и҆ мч҃нченъ. припѣ́вы же глаго́лемъ ѻ҆бы̑чныѧ:  И҆спо́лнихомсѧ заꙋ́тра млⷭ҇ти твоеѧ̀ гдⷭ҇и: Сла́ва, ст҃ы́хъ,  гла́съ ѕ҃: Ст҃и́тели хрⷭ҇тѡ́вы: И҆ ны́нѣ, бг҃оро́диченъ:  Дѣ́вственнꙋю добро́тꙋ: пи́саны на лїті́и. Та́же, Бла́го  є҆́сть: и҆ Трист҃о́е. По Ѻ҆́ч҃е на́шъ: тропа́рь ст҃ы́хъ.  Сла́ва, и҆ ны́нѣ, бг҃оро́диченъ воскрⷭ҇нъ, посе́мъ (с.  сє҃і ѡ҆б.) є҆ктенїа̀: Поми́лꙋй на́съ бж҃е: и҆ возгла́съ.  та́же і҆ере́й глаго́летъ: Сы́й бл҃гослове́нъ: Кли́рїцы же,  А҆ми́нь. Оу҆твердѝ бж҃е: и҆ ча́съ а҃. На часѣ́хъ,  тропа́рь и҆ конда́къ ст҃ы́хъ. На лїтꙋргі́и, бл҃жє́нна ѿ  канѡ́нѡвъ: а҃-гѡ, пѣ́снь г҃-ѧ, со і҆рмосо́мъ на д҃: и҆  дрꙋга́гѡ, пѣ́снь ѕ҃-ѧ на д҃. По вхо́дѣ тропа́рь хра́ма  хрⷭ҇то́ва, и҆лѝ бцⷣы, и҆ ст҃ы́хъ. Та́же конда́къ хра́ма  хрⷭ҇то́ва. Сла́ва, ст҃ы́хъ: И҆ ны́нѣ, хра́ма бцⷣы,  Предста́тельство хрⷭ҇тїа́нъ: Прокі́менъ, а҆по́столъ,  А҆ллилꙋ́їа, є҆ѵⷢ҇лїе, и҆ прича́стенъ днѐ и҆ ст҃ы́хъ. 
комм. А҆́ще ли слꙋчи́тсѧ трїе́хъ ст҃и́телей въ  сре́дꙋ сы́рныѧ недѣ́ли: пое́мъ слꙋ́жбꙋ всю̀ во вто́рникъ  тоѧ́же седми́цы. А҆́ще же въ пѧто́къ, и҆ пое́мъ слꙋ́жбꙋ  и҆́хъ въ четверто́къ. 
л҃а. 🕃 Ст҃ы́хъ чꙋдотво́рцєвъ и҆ безсре́бренникѡвъ,  кѵ́ра и҆ і҆ѡа́нна . 
На Гдⷭ҇и воззва́хъ стїхи̑ры ст҃ы́хъ на ѕ҃, гла́съ а҃.  Подо́бенъ: Нбⷭ҇ныхъ чинѡ́въ: Сла́ва, гла́съ и҃: Дво́ица  мч҃нкѡвъ: На стїхо́внѣ ѻ҆ктѡ́иха. Сла́ва, гла́съ в҃:  Прїиди́те вѣ́рныхъ сосло́вїе: Тропа́рь, гла́съ є҃: Чꙋдеса̀  ст҃ы́хъ твои́хъ мч҃нкъ: ное́мврїа въ є҃і де́нь. На  оу҆́трени, ѻ҆́ба канѡ́на ѻ҆ктѡ́иха: и҆ ст҃ы́хъ на ѕ҃,  гла́съ д҃. По г҃-й пѣ́сни, сѣда́ленъ, гла́съ д҃, два́жды.  По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Ѿ бж҃е́ственныѧ бл҃года́ти да́ръ чꙋде́съ прїе́мше  ст҃і́и, чꙋдодѣ́йствꙋете непреста́ннѡ, всѧ̑ на́шѧ стра̑сти  рꙋкодѣ́йствомъ сѣкꙋ́ще неви́димымъ, кѵ́ре бг҃омꙋ́дре со  і҆ѡа́нномъ сла́внымъ: вы́ бо бж҃е́ственнїи вра́чеве є҆стѐ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́хъ. И҆ ны́нѣ, бг҃оро́диченъ. На стїхо́внѣ  ѻ҆ктѡ́иха: Сла́ва, ст҃ы́хъ, гла́съ д҃: Достохва́льными  пѣ́сньми: На (с. сѕ҃і) лїтꙋргі́и, бл҃жє́нна ѻ҆ктѡ́иха на  д҃: и҆ ст҃ы́хъ ѿ канѡ́на пѣ́снь г҃-ѧ, на д҃. Прокі́менъ,  гла́съ д҃: Ст҃ы̑мъ и҆̀же сꙋ́ть на землѝ є҆гѡ̀: Сті́хъ:  Предзрѣ́хъ гдⷭ҇а предо мно́ю вы́нꙋ: А҆по́столъ къ  корі́нѳѧнѡмъ, зача́ло рн҃г: Вы̀ є҆стѐ тѣ́ло хрⷭ҇то́во и҆  оу҆́ди ѿ ча́сти: А҆ллилꙋ́їа, гла́съ в҃: Сѐ что̀ добро̀,  и҆лѝ что̀ красно̀: Є҆ѵⷢ҇лїе матѳе́а, зача́ло л҃д ѿ  полꙋ̀: Призва̀ і҆и҃съ ѻ҆бана́десѧте: Прича́стенъ:  Ра́дꙋйтесѧ првⷣнїи: 
🕃 И҆ па́мѧть во ст҃ы́хъ ѻ҆ц҃а̀ на́шегѡ  нїки́ты є҆пі́скопа, новго́родскагѡ чꙋдотво́рца. 
Соверша́етсѧ собо́ръ є҆гѡ̀ и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀ є҆́сть. 
Тропа́рь, гла́съ д҃: 
Наслади́всѧ бг҃омꙋ́дре воздержа́нїѧ, и҆ жела́нїе пло́ти  твоеѧ̀ ѡ҆бꙋзда́въ, на престо́лѣ ст҃и́тельства сѣ́лъ  є҆сѝ: и҆ ꙗ҆́кѡ ѕвѣзда̀ многосвѣ́тлаѧ просвѣща́ѧ  вѣ́рныхъ сердца̀ зарѧ́ми чꙋде́съ твои́хъ, ѻ҆́тче на́шъ  ст҃и́телю нїки́то: и҆ ны́нѣ молѝ хрⷭ҇та̀ бг҃а, да сп҃се́тъ  дꙋ́шы на́шѧ. 
Конда́къ, гла́съ ѕ҃. Подо́бенъ: Є҆́же ѡ҆ на́съ: 
А҆рхїере́йства са́номъ почти́всѧ, и҆ чи́стѣ  чистѣ́йшемꙋ. предстоѧ̀, прилѣ́жнѡ моле́нїе за лю́ди твоѧ̑  приноси́лъ є҆сѝ: ꙗ҆́кѡ и҆ до́ждь мл҃твою све́лъ є҆сѝ,  ѻ҆вогда́ же и҆ гра́да запалє́нїѧ оу҆гаси́лъ є҆сѝ. и҆  ны́нѣ ст҃и́телю нїки́то, молѝ хрⷭ҇та̀ бг҃а, сп҃стѝ  і҆мпера́тора правосла́внаго, нїкола́ѧ  а҆леѯа́ндровича, и҆ лю́ди твоѧ̑ молѧ́щыѧсѧ, да всѝ  вопїе́мъ тѝ: ра́дꙋйсѧ ст҃и́телю ѻ҆́тче преди́вный. 


(с. сѕ҃і ѡ҆б.) 
Мѣ́сѧцъ феврꙋа́рїй. 
и҆мѣ́ѧй дне́й к҃и. 
А҆́ще ли ві́сектосъ, тогда̀ и҆́мать к҃ѳ. 
Де́нь и҆́мать часѡ́въ а҃і, и҆ но́щь г҃і. 
а҃. 🕃 Предпра́зднство срѣ́тенїѧ гдⷭ҇а бг҃а, и҆  сп҃са на́шегѡ і҆и҃са хрⷭ҇та̀. И҆ ст҃а́гѡ мч҃нка  трѵ́фѡна. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры предпра́зднства г҃, гла́съ д҃. Подо́бенъ: Ꙗ҆́кѡ  до́блѧ: И҆ ст҃а́гѡ г҃, гла́съ а҃, Подо́бенъ: Всехва́льнїи  мч҃нцы: Сла́ва, гла́съ в҃: Преѡби́дѣлъ є҆сѝ, И҆ ны́нѣ,  предпра́зднства, гла́съ то́йже: Дне́сь сѷмеѡ́нъ: А҆́ще въ  пѧто́къ ве́чера, Сла́ва, предпра́зднства, И҆ ны́нѣ,  догма́тїкъ гла́са. На стїхо́внѣ стїхи̑ры гла́съ в҃.  Подо́бенъ: До́ме є҆ѵфра́ѳовъ: съ припѣ́вы и҆́хъ. Сла́ва,  и҆ ны́нѣ, гла́съ то́йже: Сщ҃е́ннаго сщ҃є́ннаѧ: Тропа́рь  мч҃нка, гла́съ д҃: Мч҃нкъ тво́й гдⷭ҇и, трѵ́фѡнъ: септе́мврїа  во в҃ де́нь. 
Сла́ва, и҆ ны́нѣ, предпра́зднства, гла́съ а҃: 
Нбⷭ҇ный ли́къ нбⷭ҇ныхъ а҆́гг҃лъ прини́къ на зе́млю,  прише́дша зри́тъ ꙗ҆́кѡ млⷣнца носи́ма ко хра́мꙋ  перворожде́нна всеѧ̀ тва́ри, ѿ ма́тере неискꙋсомꙋ́жныѧ,  предпра́зднственнꙋю оу҆́бѡ съ на́ми пою́тъ пѣ́снь,  ра́дꙋющесѧ. 
На оу҆́трени, на Бг҃ъ гдⷭ҇ь, тропа́рь предпра́зднства,  два́жды. Сла́ва, ст҃а́гѡ. И҆ ны́нѣ, предпра́зднства: и҆  ѻ҆бы̑чныѧ каѳі̑смы, и҆ сѣда́ленъ, предпра́зднства, и҆  чте́нїе. (с. сз҃і) Канѡ́нъ предпра́зднства, со і҆рмосо́мъ  на и҃: и҆ ст҃а́гѡ на д҃. По г҃-й пѣ́сни, 
Конда́къ, мч҃нка, гла́съ и҃. Подо́бенъ: Ꙗ҆́кѡ нача́тки: 
Трⷪ҇ческою тве́рдостїю многобо́жїе разрꙋши́лъ є҆сѝ ѿ  конє́цъ всесла́вне, че́стенъ во хрⷭ҇тѣ̀ бы́въ, и҆  побѣди́въ мꙋчи́тели во хрⷭ҇тѣ̀ сп҃си́телѣ, вѣне́цъ  прїѧ́лъ є҆сѝ мꙋ́ченичества твоегѡ̀, и҆ дарова̑нїѧ  бж҃е́ственныхъ и҆сцѣле́нїй, ꙗ҆́кѡ непобѣди́мь. 
И҆ сѣда́ленъ, гла́съ д҃. Сла́ва, и҆ ны́нѣ,  предпра́зднства. По ѕ҃-й пѣ́сни, 
Конда́къ, гла́съ ѕ҃: 
Со ѻ҆ц҃е́мъ сло́во сы́й неви́димо, ны́нѣ оу҆́бѡ  ви́димь є҆́сть пло́тїю, неизрече́ннѡ ѿ дв҃ы роди́сѧ, и҆  на рꙋкꙋ̀ ста́рчꙋ дае́тсѧ ст҃и́телю: поклони́мсѧ томꙋ̀  и҆́стинномꙋ бг҃ꙋ на́шемꙋ. 
И҆ і҆́косъ. Свѣти́ленъ мч҃нка. Сла́ва, и҆ ны́нѣ,  предпра́зднства. На стїхо́внѣ стїхи̑ры предпра́зднства,  гла́съ в҃. Подо́бенъ: До́ме є҆ѵфра́ѳовъ: съ припѣ́вы  и҆́хъ. Сла́ва, и҆ ны́нѣ, гла́съ то́йже: Зижди́тель нб҃сѐ:  На а҃-мъ часѣ̀, конда́къ предпра́зднства, и҆ ѿпꙋ́стъ. На  лїтꙋргі́и, бл҃жє́нна ѿ канѡ́на предпра́зднства, пѣ́снь  г҃-ѧ, и҆ мч҃нка ѕ҃-ѧ. По вхо́дѣ тропа́рь предпра́зднства,  и҆ хра́ма ст҃а́гѡ, и҆ мч҃нка: и҆ конда́къ хра́ма. Сла́ва,  мч҃нка. И҆ ны́нѣ, предпра́зднства. Прокі́менъ, гла́съ з҃:  Возвесели́тсѧ првⷣникъ ѡ҆ гдⷭ҇ѣ: Сті́хъ: Оу҆слы́ши бж҃е  гла́съ мо́й: А҆по́столъ къ ри́млѧнѡмъ, зача́ло ч҃ѳ: Вѣ́мы,  ꙗ҆́кѡ лю́бѧщымъ бг҃а: А҆ллилꙋ́їа, гла́съ д҃: Пра́ведникъ  ꙗ҆́кѡ фі́нїѯъ процвѣте́тъ: Є҆ѵⷢ҇лїе лꙋкѝ, зача́ло н҃а  ѿ полꙋ̀: Сѐ даю̀ ва́мъ вла́сть: Прича́стенъ: Въ па́мѧть  вѣ́чнꙋю: 
🕅комм. А҆́ще ли слꙋчи́тсѧ предпра́зднство  срѣ́тенїѧ гдⷭ҇нѧ въ недѣ́лю, пре́жде недѣ́ли мытарѧ̀ и҆  фарїсе́а. 
Въ сꙋббѡ́тꙋ на ма́лѣй вече́рни, стїхи̑ры воскре́сны, и҆  (с. сз҃і ѡ҆б.) бцⷣы, по ѻ҆бы́чаю. тропа́рь воскрⷭ҇нъ.  Сла́ва, и҆ ны́нѣ, бг҃оро́диченъ є҆гѡ̀. На вели́цѣй  вече́рни, на Гдⷭ҇и воззва́хъ, стїхи̑ры воскре́сны г҃, и҆  а҆нато́лїевъ є҆ди́нъ: и҆ предпра́зднства г҃: и҆ мч҃нка  трѝ. Сла́ва, ст҃а́гѡ. И҆ ны́нѣ, бг҃оро́диченъ настоѧ́щагѡ  гла́са. На лїті́и, стїхи́ра хра́ма, та́же стїхи̑ры  стїхѡ́вныѧ предпра́зднства вечє́рнїѧ. Сла́ва,  предпра́зднства, и҆́же пи́сана на Гдⷭ҇и воззва́хъ. И҆  ны́нѣ, и҆́же пи́сана на оу҆́трени, на стїхо́внѣ. На  стїхо́внѣ, стїхи̑ры воскре́сны. Сла́ва, и҆ ны́нѣ,  предпра́зднства. На бл҃гослове́нїи хлѣ́бѡвъ тропа́рь: Бцⷣе  дв҃о: два́жды. и҆ предпра́зднства є҆ди́ножды. и҆ чте́нїе.  На оу҆́трени, на Бг҃ъ гдⷭ҇ь, тропа́рь воскрⷭ҇нъ два́жды.  Сла́ва, ст҃а́гѡ. И҆ ны́нѣ, предпра́зднства. По каѳі́смахъ  сѣда́льны воскрⷭ҇ны, и҆ бг҃оро́дичны и҆́хъ, и҆ чте́нїе во  є҆ѵⷢ҇лїи. посе́мъ пое́мъ непоро́чны, ѵ҆пакоѝ, и҆ чте́нїе.  Степє́нна гла́са. Та́же, прокі́менъ, и҆ Всѧ́кое дыха́нїе:  и҆ Є҆ѵⷢ҇лїе воскрⷭ҇но. Та́же, Воскрⷭ҇нїе хрⷭ҇то́во: и҆  ѱало́мъ н҃: и҆ стїхи́ра воскрⷭ҇на. Канѡ́нъ воскрⷭ҇нъ со  і҆рмо́сомъ на д҃: и҆ бцⷣы на два̀, и҆ предпра́зднства на  д҃: и҆ мч҃нка на д҃. Катава́сїа пра́здника: Сꙋ́шꙋ  глꙋбороди́тельнꙋю зе́млю: По г҃-й пѣ́сни, конда́къ и҆  і҆́косъ предпра́зднства. и҆ сѣда́ленъ ст҃а́гѡ. Сла́ва, и҆  ны́нѣ, предпра́зднства. По ѕ҃-й пѣ́сни, конда́къ и҆  і҆́косъ воскрⷭ҇нъ. На ѳ҃-й пѣ́сни пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ. Сла́ва, мч҃нка. И҆ ны́нѣ,  предпра́зднства. На хвали́техъ стїхи̑ры воскрⷭ҇ны д҃, и҆  а҆нато́лїевъ а҃: и҆ предпра́зднства г҃, стїхѡ́вныѧ, съ  припѣ́вы и҆́хъ. Сла́ва, стїхи́ра є҆ѵⷢ҇льскаѧ. И҆ ны́нѣ:  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ, и҆ є҆ктєнїѝ, и҆ ѿпꙋ́стъ, и҆ ѡ҆глаше́нїе: и҆  ѻ҆бы́чное и҆схожде́нїе въ притво́ръ, и҆ ча́съ а҃. На а҃  часѣ̀, тропа́рь воскрⷭ҇нъ. Сла́ва, (с. си҃і)  предпра́зднства. И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, конда́къ предпра́зднства, и҆ коне́чный  ѿпꙋ́стъ. На г҃-мъ часѣ̀, тропа́рь воскрⷭ҇нъ. Сла́ва,  мч҃нка. И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ:  конда́къ воскрⷭ҇нъ. Та́кожде и҆ на про́чихъ часѣ́хъ  глаго́лемъ пре́жде тропа́рь воскрⷭ҇нъ, а҆ предпра́зднства и҆  мч҃нка тропарѝ премѣнѧ́юще глаго́лемъ. Та́кожде и҆  кондакѝ, воскрⷭ҇нъ, и҆ предпра́зднства, премѣнѧ́юще  глаго́лемъ. На лїтꙋргі́и, бл҃жє́нна ѻ҆ктѡ́иха, на д҃: и҆  предпра́зднства пѣ́снь г҃, на д҃, и҆ ст҃а́гѡ пѣ́снь ѕ҃, на  д҃. По вхо́дѣ тропа́рь воскрⷭ҇нъ, и҆ предпра́зднства: та́же  хра́ма ст҃а́гѡ, и҆ мч҃нка. Конда́къ воскрⷭ҇нъ, и҆ хра́ма  ст҃а́гѡ. Сла́ва, мч҃нка: И҆ ны́нѣ, предпра́зднства.  Прокі́менъ, а҆по́столъ, А҆ллилꙋ́їа, и҆ є҆ѵⷢ҇лїе, пре́жде  недѣ́ли, пото́мъ ст҃а́гѡ. 
🕅комм. Подоба́етъ вѣ́дати, а҆́ще слꙋчи́тсѧ  предпра́зднство срѣ́тенїѧ гдⷭ҇нѧ въ недѣ́лю фарїсе́евꙋ,  и҆лѝ блꙋ́днагѡ, и҆лѝ мѧсопꙋ́стнꙋю. 
Въ сꙋббѡ́тꙋ, на ма́лѣй вече́рни, стїхи̑ры воскрⷭ҇ны, и҆  бцⷣы, по ѻ҆бы́чаю. На вели́цѣй вече́рни, стїхи̑ры  воскрⷭ҇ны г҃, и҆ а҆нато́лїевъ а҃, и҆ трїѡ́ди г҃, и҆  предпра́зднства, г҃. А҆́ще ли недѣ́лѧ мѧсопꙋ́стнаѧ: и҆  пое́мъ стїхи̑ры воскрⷭ҇ны г҃, и҆ трїѡ́ди д҃, и҆  предпра́зднства г҃. Сла́ва, трїѡ́ди: И҆ ны́нѣ,  бг҃оро́диченъ а҃-й гла́са. На лїті́и стїхи́ра хра́ма, и҆  предпра́зднства стїхѡ́вны вечє́рнїѧ. Сла́ва, трїѡ́ди: И҆  ны́нѣ, предпра́зднства, стїхѡ́вны оу҆́трєннїѧ. На  стїхо́внѣ стїхи̑ры воскрⷭ҇ны. Сла́ва, трїѡ́ди. И҆ ны́нѣ,  предпра́зднства. На бл҃гослове́нїи хлѣ́бѡвъ тропа́рь, Бцⷣе  дв҃о: два́жды, и҆ предпра́зднства, є҆ди́ножды: и҆ Бꙋ́ди  и҆́мѧ гдⷭ҇не: три́жды. и҆ чте́нїе. [зрѝ] [А҆ и҆дѣ́же  нѣ́сть бдѣ́нїѧ, по Ны́нѣ ѿпꙋща́еши: тропа́рь воскрⷭ҇нъ,  Сла́ва, и҆ ны́нѣ, (с. си҃і ѡ҆б.) предпра́зднства. На  повече́рїи, по Ѻ҆́ч҃е на́шъ: конда́къ предпра́зднства.  Сла́ва, и҆ ны́нѣ, трїѡ́ди.] На оу҆́трени, на Бг҃ъ гдⷭ҇ь,  тропа́рь воскрⷭ҇нъ, два́жды. Сла́ва, и҆ ны́нѣ,  предпра́зднства: и҆ прѡ́чаѧ и҆ до канѡ́на воскрⷭ҇но. Канѡ́нъ  воскрⷭ҇нъ, со і҆рмосо́мъ на д҃: и҆ бцⷣы на в҃: и҆  предпра́зднства на д҃: и҆ трїѡ́ди на д҃. Катава́сїа  пра́здника. [зрѝ] [А҆́ще ли недѣ́лѧ мѧсопꙋ́стнаѧ. Канѡ́нъ  воскрⷭ҇нъ, на д҃: и҆ предпра́зднства, на д҃: и҆ трїѡ́ди, на  ѕ҃. Катава́сїа трїѡ́ди.] По г҃-й пѣ́сни конда́къ и҆ і҆́косъ  предпра́зднства: и҆ сѣда́ленъ трїѡ́ди, два́жды. Сла́ва, и҆  ны́нѣ, предпра́зднства. По ѕ҃-й пѣ́сни конда́къ и҆ і҆́косъ  трїѡ́ди. На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ: Сла́ва, трїѡ́ди: И҆ ны́нѣ, предпра́зднства. На  хвали́техъ стїхи̑ры воскрⷭ҇ны д҃, и҆ а҆нато́лїевъ а҃, и҆  трїѡ́ди трѝ, съ припѣ́вы и҆́хъ. [зрѝ] [А҆́ще ли недѣ́лѧ  мѧсопꙋ́стнаѧ. Пое́мъ стїхи̑ры воскрⷭ҇ны д҃: и҆ трїѡ́ди съ  припѣ́вы и҆́хъ д҃.] Сла́ва, трїѡ́ди. И҆ ны́нѣ:  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ. є҆ктєнїѝ, и҆ ѿпꙋ́стъ. Та́же, Сла́ва, и҆  ны́нѣ, стїхи́ра є҆ѵⷢ҇льскаѧ: и҆ ча́съ а҃-й въ притво́рѣ.  На часѣ́хъ, тропа́рь воскрⷭ҇нъ. Сла́ва, предпра́зднства, И҆  ны́нѣ, бг҃оро́диченъ часѡ́въ. По трист҃о́мъ конда́къ  предпра́зднства, и҆ трїѡ́ди, премѣнѧ́юще глаго́лемъ. На  лїтꙋргі́и, бл҃жє́нна гла́са, на д҃: и҆ трїѡ́ди пѣ́снь г҃,  на д҃: и҆ предпра́зднства ѕ҃, на д҃. По вхо́дѣ тропа́рь  воскрⷭ҇нъ, и҆ предпра́зднства. Сла́ва, конда́къ трїѡ́ди. И҆  ны́нѣ, предпра́зднства. Прокі́менъ гла́са. А҆по́столъ,  є҆ѵⷢ҇лїе, и҆ прича́стенъ днѐ. [зрѝ] [А҆́ще ли недѣ́лѧ  мѧсопꙋ́стнаѧ. Прокі́менъ трїѡ́ди. Прича́стенъ днѐ, и҆  трїѡ́ди.] 
Ст҃а́гѡ же трѵ́фѡна слꙋ́жбꙋ пое́мъ, є҆гда̀ настоѧ́тель  разсꙋ́дитъ. 
(с. сѳ҃і) 
🕅комм. А҆́ще слꙋчи́тсѧ предпра́зднство  срѣ́тенїѧ гдⷭ҇нѧ въ сꙋббѡ́тꙋ мѧсопꙋ́стнꙋю: 
Тогда̀ пое́мъ слꙋ́жбꙋ предпра́зднства срѣ́тенїѧ гдⷭ҇нѧ  пре́жде въ пѧто́къ тоѧ̀ недѣ́ли, со ст҃ы́мъ кѵ́ромъ и҆  і҆ѡа́нномъ и҆ трѵ́фѡномъ вкꙋ́пѣ. Стїхи̑ры предпра́зднства  г҃, и҆ безме́здникѡвъ г҃. Сла́ва, безме́здникѡвъ. И҆ ны́нѣ,  предпра́зднства. На стїхо́внѣ предпра́зднства. Сла́ва,  безме́здникѡвъ. И҆ ны́нѣ, предпра́зднства. На оу҆́трени,  по каѳі́смахъ, сѣда́льны предпра́зднства. Канѡ́нъ  предпра́зднства, со і҆рмосо́мъ на ѕ҃: и҆ ст҃ы́хъ на и҃:  трѵ́фѡна на д҃: и҆ безме́здникѡвъ на д҃. На хвали́техъ  стїхи̑ры трѵ́фѡна на д҃. Сла́ва, є҆гѡ́ же. И҆ ны́нѣ,  предпра́зднства. На стїхо́внѣ предпра́зднства, и҆ про́чее.  Слꙋ́жбꙋ же ѡ҆ оу҆со́пшихъ пое́мъ на рѧдꙋ̀ по ѻ҆бы́чаю, въ  сꙋббѡ́тꙋ мѧсопꙋ́стнꙋю, ꙗ҆́коже и҆ всегда̀. 
🕅комм. А҆́ще слꙋчи́тсѧ предпра́зднство  срѣ́тенїѧ гдⷭ҇нѧ въ понедѣ́льникъ, и҆лѝ во вто́рникъ,  и҆лѝ четверто́къ сы́рныѧ недѣ́ли. 
Стїхи̑ры предпра́зднства г҃: и҆ ст҃а́гѡ г҃. Сла́ва,  ст҃а́гѡ. И҆ ны́нѣ, предпра́зднства. На стїхо́внѣ трїѡ́ди,  самогла́сенъ днѐ, два́жды, и҆ мч҃нченъ. Сла́ва, и҆ ны́нѣ,  предпра́зднства. По трист҃о́мъ тропа́рь ст҃а́гѡ. Сла́ва, и҆  ны́нѣ, предпра́зднства. [зрѝ] На повече́рїи, по Досто́йно,  конда́къ предпра́зднства. На оу҆́трени, на Бг҃ъ гдⷭ҇ь  тропа́рь предпра́зднства, два́жды. Сла́ва, ст҃а́гѡ. И҆  ны́нѣ, предпра́зднства. По а҃-й каѳі́смѣ є҆ктенїа̀, и҆  сѣда́ленъ предпра́зднства. По в҃-й каѳі́смѣ сѣда́ленъ  трїѡ́ди, без̾ є҆ктенїѝ. Канѡ́нъ предпра́зднства со  і҆рмосо́мъ на и҃: и҆ ст҃а́гѡ на д҃. [зрѝ] А҆ и҆дѣ́же  приспѣ́етъ трипѣ́снецъ: и҆ пое́мъ канѡ́нъ предпра́зднства,  со і҆рмосо́мъ на д҃: и҆ ст҃а́гѡ трѝ стїха̀ на в҃: и҆  трїѡ́ди на и҃. Катава́сїа трїѡ́ди. (с. сѳ҃і ѡ҆б.) По г҃-й  пѣ́сни, конда́къ и҆ і҆́косъ. и҆ сѣда́ленъ ст҃а́гѡ. Сла́ва,  и҆ ны́нѣ, предпра́зднства. По ѕ҃-й пѣ́сни, конда́къ и҆  і҆́косъ предпра́зднства. По ѳ҃-й пѣ́сни, свѣти́ленъ  ст҃а́гѡ. Сла́ва, и҆ ны́нѣ, предпра́зднства. На стїхо́внѣ,  трїѡ́ди самогла́сенъ. два́жды, и҆ мч҃нченъ. Сла́ва, и҆  ны́нѣ, предпра́зднства. По Бл҃го є҆́сть, и҆ по трист҃о́мъ,  тропа́рь ст҃а́гѡ. Сла́ва, и҆ ны́нѣ, предпра́зднства. На  часѣ́хъ, тропа́рь предпра́зднства. Сла́ва, ст҃а́гѡ. И҆  ны́нѣ, бг҃оро́диченъ часѡ́въ. По трист҃о́мъ конда́къ  предпра́зднства. На лїтꙋргі́и, бл҃жє́нна ѿ канѡ́на  предпра́зднства, пѣ́снь г҃-ѧ, и҆ ст҃а́гѡ, ѕ҃-ѧ. По вхо́дѣ  тропа́рь предпра́зднства, и҆ хра́ма ст҃а́гѡ, и҆ мч҃нка.  Та́же конда́къ хра́ма ст҃а́гѡ. Сла́ва, мч҃нка. И҆ ны́нѣ,  предпра́зднства. Прокі́менъ, а҆по́столъ, є҆ѵⷢ҇лїе и҆  прича́стенъ днѐ, и҆ ст҃а́гѡ. 
🕅комм. Подоба́етъ вѣ́дати, а҆́ще слꙋчи́тсѧ  предпра́зднство срѣ́тенїѧ гдⷭ҇нѧ въ сре́дꙋ, и҆лѝ пѧто́къ  сыропꙋ́стныѧ недѣ́ли. 
Во вто́рникъ ве́чера, стїхи̑ры предпра́зднства г҃: и҆  ст҃а́гѡ г҃. Сла́ва, ст҃а́гѡ. И҆ ны́нѣ, предпра́зднства. На  стїхо́внѣ трїѡ́ди, самогла́сенъ днѐ, два́жды, и҆ мч҃нченъ,  съ припѣ́вы ѻ҆бы́чными. Сла́ва, и҆ ны́нѣ,  предпра́зднства. По трист҃о́мъ тропа́рь ст҃а́гѡ. Сла́ва, и҆  ны́нѣ, предпра́зднства. Є҆ктенїа̀, и҆ покло́ны г҃  вели̑кїѧ, и҆ ѿпꙋ́стъ. Повече́рїе же пое́мъ вели́кое, ѿ  Внегда̀ призва́ти мѝ: на не́мже пое́мъ трипѣ́снецъ  оу҆́треннїй трїѡ́ди, пе́рвый. По трист҃о́мъ конда́къ  предпра́зднства, и҆ г҃ покло́ны вели̑кїѧ, и҆ мл҃тва, и҆  ѻ҆бы́чный ѿпꙋ́стъ. На оу҆́трени, на Бг҃ъ гдⷭ҇ь, тропа́рь  предпра́зднства, два́жды. Сла́ва, ст҃а́гѡ. И҆ ны́нѣ,  предпра́зднства. По а҃-й каѳі́смѣ, сѣда́ленъ  предпра́зднства. По в҃-й каѳі́смѣ, сѣда́ленъ трїѡ́ди,  два́жды. Сла́ва, и҆ ны́нѣ, крⷭ҇тобг҃оро́диченъ без̾ (с.  с҃к) є҆ктенїѝ. Канѡ́нъ предпра́зднства со і҆рмосо́мъ на  ѕ҃: и҆ ст҃а́гѡ на д҃: и҆ трїѡ́ди на д҃. [зрѝ] Є҆гда́ же  прїи́детъ трипѣ́снецъ пое́мъ канѡ́нъ предпра́зднства, со  і҆рмосо́мъ на д҃: и҆ ст҃а́гѡ трѝ стїха̀ на два̀: и҆ трїѡ́ди  на и҃. Настоѧ́щагѡ канѡ́на рѧдова́ѧ пѣ́снь на д҃: и҆  втора́гѡ трипѣ́снца на д҃, пе́рвый же трипѣ́снецъ  предпѣ́тъ на повече́рїи. По г҃-й пѣ́сни, конда́къ ст҃а́гѡ,  и҆ сѣда́ленъ є҆гѡ̀. Сла́ва, и҆ ны́нѣ, предпра́зднства. По  ѕ҃-й пѣ́сни, конда́къ и҆ і҆́косъ предпра́зднства. По ѳ҃-й  пѣ́сни, свѣти́ленъ ст҃а́гѡ. Сла́ва, и҆ ны́нѣ,  предпра́зднства. На стїхо́внѣ самогла́сенъ трїѡ́ди,  два́жды: и҆ мч҃нченъ. Сла́ва, и҆ ны́нѣ, предпра́зднства.  Є҆ктенїа̀, и҆ покло́ны г҃ вели̑кїѧ, и҆ ча́съ а҃-й. На а҃-мъ  часѣ̀, тропа́рь предпра́зднства. Сла́ва, ст҃а́гѡ. И҆  ны́нѣ, бг҃оро́диченъ часѡ́въ. По трист҃о́мъ конда́къ  предпра́зднства. По Чⷭ҇тнѣ́йшꙋю, покло́ны г҃ вели̑кїѧ: и҆  ѿпꙋ́стъ, и҆ по ѿпꙋ́стѣ лїті́а. Та́кожде и҆ на про́чихъ  часѣ́хъ тропа́рь предпра́зднства, и҆ ст҃а́гѡ. На ѕ҃-мъ  часѣ̀, ѻ҆бы́чный тропа́рь, и҆ чте́нїе. По трист҃о́мъ  конда́къ предпра́зднства: и҆ по ко́емждо часѣ̀, по трѝ  покло́ны вели̑кїѧ. Вече́рнѧ же пра́здника быва́етъ во своѐ  вре́мѧ. [зрѝ] Си́це пое́мъ слꙋ́жбꙋ предпра́зднства, а҆́ще  слꙋчи́тсѧ и҆ въ пѧто́къ ве́чера и҆ оу҆́тра неизмѣ́ннѡ. На  повече́рїи, трипѣ́снецъ оу҆́треннїй, пе́рвый, гла́са ѕ҃- гѡ. І҆рмо́съ: Бж҃їимъ свѣ́томъ твои́мъ бл҃же: 
комм. А҆́ще слꙋчи́тсѧ предпра́зднство срѣ́тенїѧ  гдⷭ҇нѧ въ сꙋббѡ́тꙋ сыропꙋ́стнꙋю. 
Ве́черъ, каѳі́сма рѧдова́ѧ. На Гдⷭ҇и воззва́хъ, стїхи̑ры  на ѕ҃: предпра́зднства, г҃, и҆ ѻ҆ц҃є́въ, трїѡ́ди, г҃.  Сла́ва, ѻ҆тцє́въ: И҆ ны́нѣ, бг҃оро́диченъ а҃-й гла́са.  Вхо́дъ, прокі́менъ днѐ, и҆ чте́нїе трїѡ́ди, и҆ прокі́менъ:  Да оу҆пова́етъ (с. с҃к ѡ҆б.) і҆и҃ль на гдⷭ҇а: На стїхо́внѣ  трїѡ́ди, самогла́сенъ два́жды: и҆ мч҃нченъ. Сла́ва,  ѻ҆тцє́въ: И҆ ны́нѣ, предпра́зднства. По Ны́нѣ  ѿпꙋща́еши: и҆ по трист҃о́мъ, тропа́рь ѻ҆тцє́въ. Сла́ва,  и҆ ны́нѣ предпра́зднства, є҆ктенїа̀, и҆ ѿпꙋ́стъ. [зрѝ]  На повече́рїи, по Досто́йно, и҆ по трист҃о́мъ, конда́къ  ѻ҆тцє́въ. Сла́ва, и҆ ны́нѣ, предпра́зднства. На  оу҆́трени, на Бг҃ъ гдⷭ҇ь, тропа́рь предпра́зднства два́жды.  Сла́ва, ѻ҆тцє́въ: И҆ ны́нѣ, предпра́зднства. По  каѳі́смахъ сѣда́льны ѻ҆́ба ѻ҆тцє́въ. И҆ ны́нѣ,  предпра́зднства. Канѡ́нъ предпра́зднства, со і҆рмосо́мъ на  ѕ҃: і҆рмо́съ по два́жды, и҆ ѻ҆тцє́въ на и҃. Катава́сїа,  і҆рмо́съ трїѡ́ди: Пѣ́снь возсле́мъ: Вторы́ѧ же пѣ́сни  і҆рмо́съ трїѡ́ди, пое́мъ є҆ди́ножды: послѣдѝ покрыва́емъ  тѣ́мже і҆рмосо́мъ. По г҃-й пѣ́сни: конда́къ и҆ і҆́косъ  предпра́зднства, и҆ сѣда́ленъ ѻ҆тцє́въ. Сла́ва, и҆  ны́нѣ, предпра́зднства. По ѕ҃-й пѣ́сни, конда́къ и҆  і҆́косъ ѻ҆тцє́въ. Свѣти́ленъ ѻ҆тцє́въ. Сла́ва, и҆  ны́нѣ, предпра́зднства. На хвали́техъ стїхи̑ры ѻ҆тцє́въ,  на д҃. Сла́ва, ѻ҆тцє́въ. И҆ ны́нѣ, предпра́зднства.  Славосло́вїе вели́кое: и҆ про́чее оу҆́трени. На часѣ́хъ,  тропа́рь предпра́зднства. Сла́ва, ѻ҆тцє́въ. И҆ ны́нѣ,  бг҃оро́диченъ часѡ́въ. Кондаки́ же предпра́зднства, и҆  ѻ҆тцє́въ, глаго́лемъ премѣнѧ́юще. На лїтꙋргі́и,  бл҃жє́нна предпра́зднства, пѣ́снь г҃-ѧ на д҃: и҆  ѻ҆тцє́въ ѕ҃-ѧ на д҃. По вхо́дѣ тропа́рь предпра́зднства,  и҆ ѻ҆тцє́въ. Сла́ва, конда́къ ѻ҆тцє́въ. И҆ ны́нѣ,  предпра́зднства. и҆ про́чаѧ всѧ̀ слꙋ́жба днѐ, и҆  ѻ҆тцє́въ. Мч҃нка же трѵ́фѡна слꙋ́жба пое́тсѧ на  повече́рїи, и҆лѝ є҆гда̀ настоѧ́тель разсꙋ́дитъ. 
(с. ск҃а) 
в҃. 🕀 Срѣ́тенїе гдⷭ҇а бг҃а и҆ сп҃са на́шегѡ  і҆и҃са хрⷭ҇та̀. 
комм. Твори́мъ бдѣ́нїе. 
На ма́лѣй вече́рни, стїхи̑ры пра́здника, на д҃, гла́съ  а҃. Подо́бенъ: Нбⷭ҇ныхъ чинѡ́въ: Сла́ва, и҆ ны́нѣ: Дне́сь  сщ҃е́ннаѧ мт҃и: На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: съ припѣ́вы и҆́хъ: а҃-й,  Ны́нѣ ѿпꙋща́еши: в҃-й, Свѣ́тъ во ѿкрове́нїе  ꙗ҆зы́кѡвъ: Сла́ва, и҆ ны́нѣ, гла́съ и҆ подо́бенъ то́йже. 
Тропа́рь, гла́съ а҃: 
Ра́дꙋйсѧ бл҃года́тнаѧ бцⷣе дв҃о: и҆з̾ тебе́ бо возсїѧ̀  сл҃нце пра́вды хрⷭ҇то́съ бг҃ъ на́шъ, просвѣща́ѧй сꙋ́щыѧ во  тьмѣ̀. весели́сѧ и҆ ты̀, ста́рче пра́ведный, прїе́мый во  ѡ҆б̾ѧ́тїѧ свободи́телѧ дꙋ́шъ на́шихъ, да́рꙋющаго на́мъ  воскрⷭ҇нїе. 
Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  по предначина́тельномъ ѱалмѣ̀ пое́мъ, Бл҃же́нъ мꙋ́жъ, а҃- й и҆ а҆нтїфѡ́нъ. На Гдⷭ҇и воззва́хъ, пое́мъ стїхи̑ры на и҃,  самогла́сны, гла́съ а҃: Глаго́ли сѷмеѡ́не: Сла́ва, и҆  ны́нѣ, гла́съ ѕ҃: Да ѿве́рзетсѧ две́рь нбⷭ҇наѧ: Вхо́дъ,  прокі́менъ днѐ, и҆ чтє́нїѧ трѝ. а҃-е, И҆схо́да: Глаго́ла  гдⷭ҇ь къ мѡѷсе́ю въ де́нь ѻ҆́нъ: в҃-е, Прⷪ҇ро́чества  и҆са́їина: Бы́сть въ лѣ́то, въ не́же оу҆́мре ѻ҆зі́а  ца́рь: г҃-е, Прⷪ҇ро́чества и҆са́їина: Сѐ гдⷭ҇ь сѣди́тъ на  ѻ҆́блацѣ: На лїті́и стїхи̑ры самогла́сны, гла́съ а҃:  Ве́тхїй де́ньми: Сла́ва, гла́съ є҃: И҆спыта́йте писа̑нїѧ:  И҆ ны́нѣ, гла́съ то́йже: Ве́тхїй де́ньми: На стїхо́внѣ  стїхи̑ры, гла́съ з҃: Оу҆красѝ тво́й черто́гъ: съ припѣ́вы  и҆́хъ. Сла́ва, и҆ ны́нѣ, гла́съ и҃: И҆́же херꙋві́мѣхъ  носи́мый: На бл҃гослове́нїи хлѣ́бѡвъ, тропа́рь, гла́съ а҃:  Ра́дꙋйсѧ бл҃года́тнаѧ бцⷣе дв҃о: три́жды, пи́санъ (с. ск҃а  ѡ҆б.) на ма́лѣй вече́рни. И҆ чте́нїе пра́здника. [зрѝ]  [А҆́ще же нѣ́сть бдѣ́нїѧ, по Ны́нѣ ѿпꙋща́еши, тропа́рь  пра́здника, и҆ ѿпꙋ́стъ. На повече́рїи, глаго́лемъ по  досто́йно конда́къ пра́здника. Полꙋ́нощницꙋ пое́мъ по  ѻ҆бы́чаю съ каѳі́смою. По а҃-мъ трист҃о́мъ глаго́лемъ,  вмѣ́стѡ, Сѐ жени́хъ: тропа́рь пра́здника. По в҃-мъ  трист҃о́мъ вмѣ́стѡ, Помѧнѝ гдⷭ҇и ꙗ҆́кѡ бл҃гъ: глаго́лемъ  конда́къ пра́здника. Та́же, Гдⷭ҇и поми́лꙋй, в҃і: И҆  ѿпꙋ́стъ. Мл҃твы же, Помѧнѝ гдⷭ҇и въ наде́жди: не  глаго́лемъ.] На оу҆́трени, на Бг҃ъ гдⷭ҇ь, тропа́рь  пра́здника, три́жды. И҆ ѻ҆бы̑чныѧ каѳі̑смы: и҆ сѣда́льны  пра́здника: И҆ чте́нїе во є҆ѵⷢ҇лїи. И҆ даю́тсѧ свѣщы̀  бра́тїѧмъ. И҆ пое́мъ полѷеле́й пра́здника: и҆ сѣда́ленъ  пра́здника, гла́съ д҃. Сла́ва, и҆ ны́нѣ, то́йже. И҆  чте́нїе. Степє́нна, а҃-й а҆нтїфѡ́нъ д҃-гѡ гла́са.  Прокі́менъ, гла́съ д҃: Помѧнꙋ̀ и҆́мѧ твоѐ во всѧ́комъ  ро́дѣ и҆ ро́дѣ. Сті́хъ: Ѿры́гнꙋ се́рдце моѐ сло́во  бла́го: Всѧ́кое дыха́нїе: Є҆ѵⷢ҇лїе лꙋкѝ, зача́ло и҃: Бѣ̀  человѣ́къ во і҆ерꙋсали́мѣ: и҆ ѱало́мъ н҃. Стїхи́ра  самогла́сна, гла́съ ѕ҃: Да ѿве́рзетсѧ две́рь нбⷭ҇наѧ:  Канѡ́нъ пра́здника, гла́съ г҃: творе́нїе кѵ́ръ космы̀:  і҆рмосы̀ по два́жды: тропарѝ на в҃і. Катава́сїа  пра́здника: і҆рмо́съ ѻ҆́ба ли̑ка вкꙋ́пѣ. По г҃-й пѣ́сни,  сѣда́ленъ пра́здника, гла́съ д҃. Подо́бенъ: Оу҆диви́сѧ:  Сла́ва, и҆ ны́нѣ: то́йже. По ѕ҃-й пѣ́сни, 
Конда́къ, гла́съ а҃: 
Оу҆тро́бꙋ дв҃и́чꙋ ѡ҆ст҃и́вый ржⷭ҇тво́мъ твои́мъ, и҆  рꙋ́цѣ сѷмеѡ́нѣ бл҃гослови́вый, ꙗ҆́коже подоба́ше,  предвари́въ, и҆ ны́нѣ сп҃слъ є҆сѝ на́съ хрⷭ҇тѐ бж҃е: но  оу҆мирѝ во бранѣ́хъ жи́тельство, и҆ оу҆крѣпѝ  і҆мпера́тора, є҆го́же возлюби́лъ є҆сѝ, є҆ди́не  человѣколю́бче. 
И҆ і҆́косъ, и҆ чте́мъ про́логъ. На ѳ҃-й пѣ́сни,  Чⷭ҇тнѣ́йшꙋю не пое́мъ: но пое́мъ припѣ́вы пра́здника. И҆  па́ки (с. ск҃в) вжига́ютъ свѣщы̀ бра́тїѧ. и҆ і҆рмо́съ  послѣдѝ: Въ зако́нѣ сѣ́ни: Свѣти́ленъ пра́здника,  три́жды. На хвали́техъ стїхи̑ры пра́здника на д҃, гла́съ д҃.  Подо́бенъ: Да́лъ є҆сѝ зна́менїе: Сла́ва, и҆ ны́нѣ, гла́съ  ѕ҃: На рꙋка́хъ ста́рческихъ: Славосло́вїе вели́кое. По  трист҃о́мъ тропа́рь пра́здника: є҆ктєнїѝ, и҆ ѿпꙋ́стъ:  и҆ ча́съ а҃-й. На а҃-мъ часѣ̀, тропа́рь пра́здника. По  Ѻ҆́ч҃е на́шъ: конда́къ пра́здника: и҆ прѡ́чаѧ. и҆  соверше́нный ѿпꙋ́стъ. [Ѡ҆ часѣ́ же в҃-мъ днѐ и҆схо́димъ  съ лїті́ею внѣ̀ монастырѧ̀, пою́ще стїхи̑ры пра́здника, и҆  канѡ́нъ: и҆ возвра́щшесѧ пое́мъ часы̀ и҆ лїтꙋргі́ю.] На  лїтꙋргі́и, бл҃жє́нна пра́здника, ѿ канѡ́на пѣ́снь г҃-ѧ,  и҆ ѕ҃-ѧ. Вхо́дъ: Сказа̀ гдⷭ҇ь сп҃се́нїе своѐ, пред̾  ꙗ҆зы́ки ѿкры̀ пра́вдꙋ свою̀. Та́же тропа́рь пра́здника:  Сла́ва, и҆ ны́нѣ, конда́къ пра́здника. Прокі́менъ, пѣ́снь  бцⷣы, гла́съ г҃: Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ  призрѣ̀ на смире́нїе рабы̀ своеѧ̀: А҆по́столъ ко  є҆вре́ємъ, зача́ло тѕ҃і: Без̾ всѧ́кагѡ прекосло́вїѧ:  А҆ллилꙋ́їа, гла́съ и҃: Ны́нѣ ѿпꙋща́еши раба̀ твоегѡ̀  влⷣко: Сті́хъ: Свѣ́тъ во ѿкрове́нїе ꙗ҆зы́кѡвъ:  Є҆ѵⷢ҇лїе лꙋкѝ, зача́ло з҃: Вознесо́ста роди́телѧ ѻ҆троча̀  і҆и҃са: Прича́стенъ: Ча́шꙋ сп҃се́нїѧ: 
🕅комм. Вѣ́домо бꙋ́ди, ꙗ҆́кѡ а҆́ще  слꙋчи́тсѧ пра́здникъ срѣ́тенїѧ гдⷭ҇нѧ въ недѣ́лю, пре́жде  недѣ́ли мытарѧ̀ и҆ фарїсе́а. 
Въ сꙋббѡ́тꙋ на ма́лѣй вече́рни, на Гдⷭ҇и воззва́хъ,  стїхи̑ры воскре́сны гла́са на д҃. Сла́ва, и҆ ны́нѣ,  пра́здника. На стїхо́внѣ стїхи́ра воскрⷭ҇на є҆ди́на: и҆  пра́здника стїхо́вна вели́кїѧ вече́рни, съ припѣ́вы  пра́здника. Сла́ва, и҆ ны́нѣ, пра́здника. Тропа́рь  воскрⷭ҇нъ, Сла́ва, и҆ ны́нѣ, пра́здника. є҆ктенїа̀ ма́лаѧ:  и҆ ѿпꙋ́стъ. На вели́цѣй вече́рни, на Гдⷭ҇и воззва́хъ,  стїхи̑ры воскрⷭ҇ны г҃: и҆ а҆нато́лїевъ а҃: И҆ пра́здника ѕ҃.  Сла́ва, и҆ ны́нѣ, пра́здника. (с. ск҃в ѡ҆б.) Вхо́дъ,  прокі́менъ днѐ: И҆ чтє́нїѧ пра́здника трѝ. На лїті́и  стїхи̑ры, и҆ Сла́ва, и҆ ны́нѣ, пра́здника. На стїхо́внѣ  стїхи̑ры воскрⷭ҇ны. Сла́ва, и҆ ны́нѣ, пра́здника. На  бл҃гослове́нїи хлѣ́бѡвъ тропа́рь пра́здника три́жды. и҆  Бꙋ́ди и҆́мѧ гдⷭ҇не: и҆ чте́нїе пра́здника. [зрѝ] [А҆  и҆дѣ́же нѣ́сть бдѣ́нїѧ, по Ны́нѣ ѿпꙋща́еши, и҆ по  трист҃о́мъ, тропа́рь воскрⷭ҇нъ. Сла́ва, и҆ ны́нѣ,  пра́здника. На повече́рїи, по Досто́йно и҆ по трист҃о́мъ,  конда́къ воскрⷭ҇нъ. Сла́ва, и҆ ны́нѣ, пра́здника.  Полꙋ́нощницꙋ же пое́мъ по ѻ҆бы́чаю съ канѡ́номъ  тро́ичнымъ.] На оу҆́трени, на Бг҃ъ гдⷭ҇ь, тропа́рь  воскрⷭ҇нъ два́жды. Сла́ва, и҆ ны́нѣ, пра́здника. По  ѻ҆бы́чныхъ каѳі́смахъ сѣда́льны воскрⷭ҇ны съ бг҃оро́дичны  и҆́хъ: и҆ чте́нїе во є҆ѵⷢ҇лїи толково́мъ. Та́же полѷеле́й,  и҆ тропарѝ: А҆́гг҃льскїй собо́ръ: И҆ сѣда́льны пра́здника  ѻ҆́ба по є҆ди́ножды Сла́ва, и҆ ны́нѣ, сѣда́ленъ, и҆́же  по полѷеле́и. И҆ чте́нїе пра́здника. Степє́нна гла́са.  Прокі́менъ, и҆ є҆ѵⷢ҇лїе пра́здника. Та́же, Воскрⷭ҇нїе  хрⷭ҇то́во: и҆ ѱало́мъ н҃. И҆ цѣлова́нїе є҆ѵⷢ҇лїа по  ѻ҆бы́чаю: И҆ стїхи́ра пра́здника. Канѡ́нъ воскрⷭ҇нъ со  і҆рмосо́мъ на д҃: и҆ бцⷣы на два̀: и҆ пра́здника на и҃.  Катава́сїа пра́здника. По г҃-й пѣ́сни, конда́къ и҆ і҆́косъ  воскрⷭ҇нъ: и҆ сѣда́ленъ пра́здника є҆ди́ножды. Сла́ва, и҆  ны́нѣ, то́йже. По ѕ҃-й пѣ́сни, конда́къ и҆ і҆́косъ  пра́здника: И҆ чте́мъ про́логъ. На ѳ҃-й пѣ́сни пое́мъ,  Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, и҆ ны́нѣ,  пра́здника. На хвали́техъ стїхи̑ры воскрⷭ҇ны д҃: И҆  пра́здника д҃, со стїхѝ пра́здничными. Сла́ва, пра́здника.  И҆ ны́нѣ: Пребл҃гослове́нна є҆сѝ: Та́же, славосло́вїе  вели́кое. Тропа́рь воскрⷭ҇нъ то́чїю. є҆ктєнїѝ, и҆  ѿпꙋ́стъ. Та́же, стїхи́ра є҆ѵⷢ҇льскаѧ, и҆ ѡ҆глаше́нїе, и҆  ѻ҆бы́чное и҆схожде́нїе, и҆ ча́съ а҃-й въ притво́рѣ. На  часѣ́хъ, тропа́рь воскрⷭ҇нъ. (с. ск҃г) Сла́ва, пра́здника.  И҆ ны́нѣ, бг҃оро́диченъ. На всѣ́хъ часѣ́хъ, конда́къ  воскрⷭ҇нъ, и҆ пра́здника, глаго́лемъ премѣнѧ́юще: На  лїтꙋргі́и, бл҃жє́нна воскрⷭ҇на гла́са, на ѕ҃: и҆  пра́здника, пѣ́снь г҃, на д҃. По вхо́дѣ тропа́рь  воскрⷭ҇нъ, и҆ пра́здника. Сла́ва, конда́къ воскрⷭ҇нъ. И҆  ны́нѣ, пра́здника. Прокі́менъ, а҆по́столъ, А҆ллилꙋ́їа, и҆  є҆ѵⷢ҇лїе чте́мъ пре́жде недѣ́ли гла́са, та́же пра́здника:  Прича́стенъ: Хвали́те гдⷭ҇а съ нб҃съ: и҆ пра́здника. 
🕅комм. Подоба́етъ вѣ́дати, а҆́ще слꙋчи́тсѧ  пра́здникъ срѣ́тенїѧ гдⷭ҇нѧ въ недѣ́лю мытарѧ̀ и҆  фарїсе́а, и҆лѝ блꙋ́днагѡ, и҆лѝ мѧсопꙋ́стнꙋю, и҆лѝ  сыропꙋ́стнꙋю. 
Въ сꙋббѡ́тꙋ, на ма́лѣй вече́рни, стїхи̑ры воскрⷭ҇ны  гла́са на д҃. Сла́ва, и҆ ны́нѣ, пра́здника. На стїхо́внѣ  стїхи́ра воскрⷭ҇на є҆ди́на: и҆ пра́здника стїхо́вна  вели́кїѧ вече́рни, съ припѣ́вы и҆́хъ. Сла́ва, и҆ ны́нѣ,  пра́здника: Тропа́рь, воскрⷭ҇нъ. Сла́ва, и҆ ны́нѣ  пра́здника: и҆ ѿпꙋ́стъ. На вели́цѣй вече́рни, пое́мъ,  Бл҃же́нъ мꙋ́жъ, каѳі́смꙋ всю̀. На Гдⷭ҇и воззва́хъ, стїхи̑ры  воскрⷭ҇ны гла́са, г҃: и҆ трїѡ́ди г҃: и҆ пра́здника д҃.  [А҆́ще ли недѣ́лѧ мѧсопꙋ́стнаѧ: Воскрⷭ҇ны г҃: и҆ трїѡ́ди  д҃: и҆ пра́здника г҃.] Сла́ва, трїѡ́ди. И҆ ны́нѣ,  пра́здника. Вхо́дъ, чтє́нїѧ пра́здника г҃. На лїті́и  стїхи̑ры пра́здника, гла́съ а҃: Ве́тхїй де́ньми: и҆ про́чихъ  двѣ̀. Та́же въ трїѡ́ди хвали́тныхъ два̀ стїха̀. 
[зрѝ] А҆́ще недѣ́лѧ фарїсе́ева, а҃-й сті́хъ, гла́съ  г҃: Фарїсе́а велехва́льный: в҃-й, гла́съ и҃: Ѿ дѣ́лъ  похвале́ньми: 
[зрѝ] А҆́ще є҆́сть недѣ́лѧ блꙋ́днагѡ: По стїхи́рахъ  пра́здника пое́мъ въ лїті́и, трїѡ́ди г҃ стїха̀ хвали́тныхъ:  а҃-й сті́хъ, гла́съ в҃: Блꙋ́днагѡ гла́съ: в҃-й, гла́съ и҃:  И҆жди́хъ блꙋ́днѡ: г҃-й, гла́съ ѕ҃: Ѻ҆́ч҃е бл҃гі́й: 
(с. ск҃г ѡ҆б.) 
[зрѝ] А҆́ще ли недѣ́лѧ мѧсопꙋ́стнаѧ: И҆ по стїхи́рахъ  пра́здника пое́мъ в҃ стїха̀ хвали́тныхъ: а҃-й, гла́съ ѕ҃:  Помышлѧ́ю де́нь ѻ҆́нъ: в҃-й, Ѽ каковы́й ча́съ тогда̀: 
[зрѝ] А҆́ще ли недѣ́лѧ сыропꙋ́стнаѧ: И҆ пое́мъ въ  лїті́и трїѡ́ди хвали́тныхъ, два́ же стїха̀, а҃-й сті́хъ,  гла́съ є҃: Оу҆вы̀ мнѣ̀: в҃-й, По́прище добродѣ́телей:  Сла́вꙋ же пое́мъ во всѣ̀ тѣ̀ недѣ̑ли, фарїсе́евꙋ, и҆  блꙋ́днагѡ, и҆ мѧсопꙋ́стнꙋю, и҆ сыропꙋ́стнꙋю, въ трїѡ́ди,  ꙗ҆́же пи́сана на лїті́и. И҆ ны́нѣ, пра́здника. [зрѝ]  [Тогѡ̀ ра́ди вчини́сѧ пѣ́тисѧ трїѡ́ди хвали̑тнымъ стїха́мъ  въ лїті́ю на вече́рни, за є҆́же не ѡ҆ста́вити трїѡ́днагѡ  стїха̀ ни є҆ди́нагѡ, є҆́же є҆мꙋ̀ не пѣ́тисѧ.] На  стїхо́внѣ, стїхи̑ры воскрⷭ҇ны. Сла́ва, трїѡ́ди: И҆ ны́нѣ,  пра́здника. На бл҃гослове́нїи хлѣ́бѡвъ тропа́рь пра́здника  три́жды: и҆ чте́нїе въ посла́нїихъ а҆по́стольскихъ. И҆  и҆дѣ́же не бꙋ́детъ бдѣ́нїѧ, по Ны́нѣ ѿпꙋща́еши,  тропа́рь воскрⷭ҇нъ. Сла́ва, и҆ ны́нѣ, пра́здника. На  повече́рїи, по трист҃о́мъ, конда́къ трїѡ́ди. Сла́ва, и҆  ны́нѣ, пра́здника. Полꙋ́нощницꙋ же пое́мъ по ѻ҆бы́чаю, съ  канѡ́номъ трⷪ҇чнымъ. На оу҆́трени, на Бг҃ъ гдⷭ҇ь, тропа́рь  воскрⷭ҇нъ два́жды. Сла́ва, и҆ ны́нѣ, пра́здника. По  каѳі́смахъ сѣда́льны воскрⷭ҇ны, съ бг҃оро́дичны и҆́хъ: и҆  чте́нїе во є҆ѵⷢ҇лїи толково́мъ: и҆ полѷеле́й пра́здника.  и҆ тропарѝ, А҆́гг҃льскїй собо́ръ: 
[зрѝ] А҆́ще ли недѣ́лѧ блꙋ́днагѡ, и҆лѝ мѧсопꙋ́стнаѧ,  и҆лѝ сыропꙋ́стнаѧ: Припѣва́емъ и҆ г҃-й ѱало́мъ: На  рѣка́хъ вавѷлѡ́нскихъ: та́же велича́нїе пра́здника, и҆  сѣда́ленъ пра́здника, по є҆ди́ножды: и҆ чте́нїе  пра́здника. Степє́нна гла́са, прокі́менъ пра́здника.  Всѧ́кое дыха́нїе: є҆ѵⷢ҇лїе пра́здника. Воскрⷭ҇нїе  хрⷭ҇то́во: и҆ ѱало́мъ н҃. Стїхи́ра пра́здника. Канѡ́нъ  воскрⷭ҇нъ, со і҆рмосо́мъ на д҃: и҆ (с. ск҃д) трїѡ́ди на д҃:  и҆ пра́здника на ѕ҃. Катава́сїа пра́здника, ѻ҆́ба ли̑ка  вкꙋ́пѣ. [зрѝ] [А҆́ще ли недѣ́лѧ мѧсопꙋ́стнаѧ: Канѡ́нъ  воскрⷭ҇нъ на д҃: и҆ трїѡ́ди на ѕ҃: и҆ пра́здника на д҃.] По  г҃-й пѣ́сни, конда́къ и҆ і҆́косъ, и҆ сѣда́ленъ трїѡ́ди.  Сла́ва, и҆ ны́нѣ, пра́здника. По ѕ҃-й пѣ́сни, конда́къ и҆  і҆́косъ пра́здника, и҆ чте́мъ сѷнаѯа́рїй: На ѳ҃-й пѣ́сни  пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва,  трїѡ́ди: И҆ ны́нѣ, пра́здника. На хвали́техъ стїхи́ры  воскрⷭ҇ны, д҃: и҆ пра́здника д҃, съ припѣ́вы пра́здника.  Сла́ва, пра́здника: И҆ ны́нѣ, Пребл҃гослове́нна є҆сѝ: 
[зрѝ] А҆́ще ли недѣ́лѧ мѧсопꙋ́стнаѧ: На хвали́техъ  стїхи̑ры воскрⷭ҇ны д҃: и҆ пра́здника со сла́внымъ д҃, съ  припѣ́вы пра́здника: и҆ по сконча́нїи стїхи́ръ  пра́здничныхъ глаго́лемъ сті́хъ: Воскрⷭ҇нѝ гдⷭ҇и бж҃е мо́й:  и҆ пое́мъ самогла́снꙋ стїхи́рꙋ трїѡ́ди, гла́съ и҃: Данїи́лъ  прⷪ҇ро́къ: Сла́ва, гла́съ а҃: Пред̾ѡчи́стимъ себѐ бра́тїе:  И҆ ны́нѣ, Пребл҃гослове́нна є҆сѝ: 
[зрѝ] А҆́ще ли недѣ́лѧ сыропꙋ́стнаѧ: На хвали́техъ  пое́мъ ꙗ҆́коже въ недѣ́лю мѧсопꙋ́стнꙋю, и҆ глаго́лемъ  сті́хъ та́кожде: Воскрⷭ҇нѝ гдⷭ҇и бж҃е мо́й: И҆ пое́мъ  самогла́снꙋ стїхи́рꙋ въ трїѡ́ди, гла́съ ѕ҃: А҆да́мъ и҆з̾  раѧ̀ ѿго́нитсѧ: Сла́ва, гла́съ то́йже, Приспѣ̀ вре́мѧ: И҆  ны́нѣ, Пребл҃гослове́нна є҆сѝ: 
Славосло́вїе вели́кое. тропа́рь воскрⷭ҇нъ, и҆ ѻ҆бы́чный  ѿпꙋ́стъ, и҆ и҆схожде́нїе въ притво́ръ. Сла́ва, и҆ ны́нѣ,  стїхи́ра є҆ѵⷢ҇льскаѧ: и҆ ча́съ а҃-й. На а҃-мъ часѣ̀, и҆ на  про́чихъ, тропа́рь воскрⷭ҇нъ. Сла́ва, пра́здника: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника, и҆ трїѡ́ди премѣнѧ́юще глаго́лемъ. На  лїтꙋргі́и, бл҃жє́нна гла́са, на д҃: и҆ трїѡ́ди пѣ́снь г҃,  на д҃: и҆ пра́здника ѕ҃-ѧ, (с. ск҃д ѡ҆б.) на д҃. Вхо́дное  пра́здника. Посе́мъ тропа́рь воскрⷭ҇нъ, и҆ пра́здника.  Сла́ва, конда́къ трїѡ́ди: И҆ ны́нѣ, пра́здника. Прокі́менъ  гла́са, и҆ пра́здника. [А҆́ще ли недѣ́лѧ мѧсопꙋ́стнаѧ:  прокі́менъ трїѡ́ди, и҆ пра́здника.] А҆по́столъ, А҆ллилꙋ́їа  и҆ є҆ѵⷢ҇лїе, и҆ прича́стенъ, пре́жде днѐ, и҆ пра́здника. 
🕅комм. А҆́ще ли слꙋчи́тсѧ пра́здникъ  срѣ́тенїѧ гдⷭ҇нѧ въ сꙋббѡ́тꙋ мѧсопꙋ́стнꙋю: 
Слꙋ́жба оу҆ме́ршихъ пое́тсѧ, ве́черъ и҆ оу҆́трѡ въ  сꙋббѡ́тꙋ мимоше́дшꙋю. и҆лѝ въ четверто́къ мѧсопꙋ́стный. Въ  сꙋббѡ́тꙋ же слꙋ́жба всѧ̀ пра́здника є҆ди́нагѡ пое́тсѧ  непремѣ́ннѡ. 
🕅комм. А҆́ще ли слꙋчи́тсѧ срѣ́тенїе гдⷭ҇не  въ понедѣ́льникъ, и҆лѝ во вто́рникъ. и҆лѝ въ четверто́къ  сыропꙋ́стныѧ недѣ́ли: 
Ве́черъ на ма́лѣй вече́рни, на Гдⷭ҇и воззва́хъ,  стїхи̑ры пра́здника на д҃. Сла́ва, и҆ ны́нѣ, пра́здника: На  стїхо́внѣ самогла́сенъ днѐ трїѡ́ди два́жды, и҆ мч҃нченъ.  Сла́ва, и҆ ны́нѣ, пра́здника. Тропа́рь пра́здника.  є҆ктенїа̀, и҆ ѿпꙋ́стъ. На вели́цѣй вече́рни, и҆ на  оу҆́трени, соверша́етсѧ всѧ̀ слꙋ́жба пра́здника,  непремѣ́ннѡ, ꙗ҆́коже пре́жде оу҆каза́сѧ на рѧдꙋ̀: занѐ  трїѡ́дь съ пра́здникомъ не пое́тсѧ, въ ко́й де́нь не  слꙋчи́тсѧ на сы́рной недѣ́ли, кромѣ̀ сꙋббѡ́ты и҆ недѣ́ли,  ра́звѣ самогла́сны стїхи̑ры днѐ, ꙗ҆́же глаго́летсѧ на  ма́лѣй вече́рни, ꙗ҆́коже оу҆каза́сѧ. [зрѝ] А҆ и҆дѣ́же  не быва́етъ всено́щное, и҆ ма́лаѧ вече́рнѧ, не пое́тсѧ,  пое́мъ на вели́цѣй вече́рни по предпи́санномꙋ. А҆ на  стїхо́внѣ, Сла́ва трїѡ́ди, самогла́сенъ днѐ: И҆ ны́нѣ,  пра́здника. На хвали́техъ по стїхи́рахъ пра́здника, Сла́ва  трїѡ́ди, самогла́сенъ днѐ: И҆ ны́нѣ, пра́здника.  Славосло́вїе вели́кое. На часѣ́хъ, и҆ на лїтꙋргі́и слꙋ́жба  всѧ̀ пра́здника: дне́ же а҆по́столъ, и҆ є҆ѵⷢ҇лїе,  вычита́емъ напредѝ. 
(с. ск҃є) 
🕅комм. А҆́ще ли слꙋчи́тсѧ пра́здникъ  срѣ́тенїѧ гдⷭ҇нѧ въ сре́дꙋ сыропꙋ́стнꙋю, и҆лѝ въ пѧто́къ: 
На ма́лѣй и҆ на вели́цѣй вече́рни, и҆ на оу҆́трени,  соверша́етсѧ слꙋ́жба всѧ̀, ꙗ҆́коже оу҆каза́сѧ въ  понедѣ́льникъ сы́рный, непремѣ́ннѡ: быва́етъ же на коне́цъ  вече́рни, и҆ оу҆́трени, и҆ всѧ́кагѡ часа̀, то́чїю по г҃  покло́ны вели̑кїѧ. На часѣ́хъ, глаго́лемъ тропа́рь, и҆  конда́къ пра́здника. На ѕ҃-мъ же часѣ̀, глаго́летсѧ  тропа́рь паремїѝ, и҆ чте́тсѧ паремїа̀. Лїтꙋргі́а же  златоꙋ́стагѡ соверша́етсѧ во своѐ вре́мѧ: Вече́рню же  пое́мъ по повседне́вномꙋ во своѐ вре́мѧ. По ѻ҆бы́чномъ  ѱалмѣ̀, каѳі́сма ѻ҆бы́чнаѧ. [зрѝ] А҆ и҆дѣ́же бы́ло  всено́щное, каѳі́смы не глаго́лемъ: но по ѻ҆бы́чномъ  ѱалмѣ̀ глаго́лемъ, Гдⷭ҇и воззва́хъ къ тебѣ̀: та́же  стїхи̑ры пра́здника: г҃: И҆ ст҃а́гѡ сѷмеѡ́на г҃. Сла́ва,  ст҃а́гѡ: И҆ ны́нѣ, пра́здника. Прокі́менъ днѐ, и҆  паремїа̀. Та́же прокі́менъ: Да оу҆пова́етъ і҆и҃ль на гдⷭ҇а:  На стїхо́внѣ трїѡ́ди самогла́сенъ днѐ два́жды, и҆  мч҃нченъ. Сла́ва, и҆ ны́нѣ, пра́здника. Тропа́рь  пра́здника, и҆ ѿпꙋ́стъ. 
[зрѝ] Подоба́етъ вѣ́дати, а҆́ще слꙋчи́тсѧ срѣ́тенїе  гдⷭ҇не въ понедѣ́льникъ сы́рный: И҆ трипѣ́снецъ  оу҆́треннїй пое́мъ на повече́рїи въ недѣ́лю: а҆  самогла́сенъ днѐ трїѡ́ди оу҆́треннїй, пое́мъ въ  пра́здникъ, на хвали́техъ сла́вꙋ. А҆́ще ли срѣ́тенїе гдⷭ҇не  во вто́рникъ сы́рный: И҆ вто́рничный трипѣ́снецъ пое́мъ въ  сре́дꙋ сы́рнꙋю на повече́рїи: а҆ самогла́сенъ днѐ  оу҆́треннїй, пое́мъ въ пра́здникъ, на хвали́техъ сла́вꙋ. 
[зрѝ] А҆́ще ли срѣ́тенїе гдⷭ҇не въ сре́дꙋ сы́рнꙋю: И҆  сре́дный канѡ́нъ пое́мъ и҆ трипѣ́снецъ въ четверто́къ  сы́рный на повече́рїи: а҆ самогла́сенъ трїѡ́ди оу҆́треннїй  пое́мъ въ пра́здникъ, на хвали́техъ сла́вꙋ. 
(с. ск҃є ѡ҆б.) 
А҆́ще ли срѣ́тенїе гдⷭ҇не въ четверто́къ сы́рный: И҆  четвертка̀ трипѣ́снецъ пое́мъ во вто́рникъ сы́рный на  повече́рїи. 
А҆́ще ли срѣ́тенїе гдⷭ҇не въ пѧто́къ сы́рный: И҆ пое́мъ  пѧтка̀ канѡ́нъ, и҆ съ трипѣ́снцемъ, въ сре́дꙋ сы́рнꙋю на  повече́рїи. 
🕅комм. А҆́ще ли слꙋчи́тсѧ пра́здникъ  срѣ́тенїѧ гдⷭ҇нѧ въ сꙋббѡ́тꙋ сы́рнꙋю: 
Въ пѧто́къ ве́чера, на ма́лѣй вече́рни, стїхи̑ры  пра́здника, на д҃. Сла́ва, и҆ ны́нѣ, пра́здника.  Прокі́менъ, и҆ паремїа̀ днѐ: и҆ по не́й прокі́менъ: Да  оу҆пова́етъ і҆и҃ль на гдⷭ҇а: На стїхо́внѣ трїѡ́ди  самогла́сенъ днѐ два́жды: и҆ мч҃нченъ. Сла́ва, и҆ ны́нѣ,  пра́здника: Тропа́рь пра́здника, и҆ ѿпꙋ́стъ. На вели́цѣй  вече́рни, пое́мъ Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и  воззва́хъ, пое́мъ стїхи̑ры на і҃: пра́здника на ѕ҃: и҆  ѻ҆тцє́въ на д҃. Сла́ва, ѻ҆тцє́въ: И҆ ны́нѣ, пра́здника.  Вхо́дъ, прокі́менъ днѐ, и҆ чте́нїе пра́здника. На лїті́и  стїхи̑ры, и҆ Сла́ва, и҆ ны́нѣ, пра́здника. На стїхо́внѣ  стїхи̑ры пра́здника. Сла́ва, ѻ҆тцє́въ: И҆ ны́нѣ,  пра́здника. На бл҃гослове́нїи хлѣ́бѡвъ, тропа́рь пра́здника  два́жды, и҆ ѻ҆тцє́въ є҆ди́ножды: и҆ чте́нїе пра́здника.  А҆ и҆дѣ́же нѣ́сть всено́щнагѡ бдѣ́нїѧ: пое́мъ на  вели́цѣй вече́рни, всѐ по предпи́санномꙋ. Прокі́менъ, и҆  чте́нїе днѐ: и҆ прокі́менъ, да оу҆пова́етъ і҆и҃ль на  гдⷭ҇а: та́же, чтє́нїѧ пра́здника. На стїхо́внѣ пра́здника:  та́же ѻ҆тцє́въ припѣ́въ: Чⷭ҇тна̀ пред̾ гдⷭ҇емъ сме́рть  прпⷣбныхъ є҆гѡ̀. и҆ пое́мъ самогла́сенъ и҆́хъ: Мона́хѡвъ  мно́жєства: Сла́ва, самогла́сенъ трїѡ́ди. И҆ ны́нѣ,  пра́здника. На оу҆́трени, на Бг҃ъ гдⷭ҇ь, тропа́рь  пра́здника два́жды. Сла́ва, ѻ҆тцє́въ: И҆ ны́нѣ,  пра́здника. По каѳі́смахъ сѣда́льны пра́здника, и҆ чте́нїе  пра́здника. По полѷеле́и сѣда́льны пра́здника. Степє́нна  а҃-й а҆нтїфѡ́нъ д҃-гѡ гла́са. Прокі́менъ (с. ск҃ѕ)  пра́здника, и҆ Всѧ́кое дыха́нїе: Є҆ѵⷢ҇лїе, и҆ по н҃-мъ  ѱалмѣ̀, стїхи́ра пра́здника. Канѡ́нъ пра́здника, со  і҆рмосо́мъ на и҃, и҆ ѻ҆тцє́въ на ѕ҃. Катава́сїа  пра́здника. По г҃-й пѣ́сни конда́къ и҆ і҆́косъ ѻ҆тцє́въ:  и҆ сѣда́ленъ ѻ҆тцє́въ, два́жды: Сла́ва, и҆ ны́нѣ,  пра́здника. По ѕ҃-й пѣ́сни конда́къ и҆ і҆́косъ пра́здника,  и҆ чте́мъ сѷнаѯа́рїй. На ѳ҃-й пѣ́сни пое́мъ  Чⷭ҇тнѣ́йшꙋю: Свѣти́ленъ пра́здника. Сла́ва, ѻ҆тцє́въ: И҆  ны́нѣ, пра́здника. На хвали́техъ стїхи̑ры пра́здника г҃: и҆  ѻ҆тцє́въ г҃. Сла́ва, ѻ҆тцє́въ. И҆ ны́нѣ, пра́здника.  Славосло́вїе вели́кое. Тропа́рь ѻ҆тцє́въ. Сла́ва, и҆  ны́нѣ, пра́здника. Є҆ктєнїѝ, и҆ ѿпꙋ́стъ. и҆ ѻ҆бы́чное  и҆схожде́нїе въ притво́ръ, и҆ ча́съ а҃. На часѣ́хъ,  тропа́рь пра́здника. Сла́ва, ѻ҆тцє́въ. И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника. На лїтꙋргі́и, бл҃жє́нна пра́здника, пѣ́снь г҃- ѧ на д҃: и҆ ѻ҆тцє́въ ѕ҃-ѧ, на д҃. Вхо́дное пра́здника.  Тропа́рь пра́здника, и҆ ѻ҆тцє́въ. Сла́ва, конда́къ  ѻ҆тцє́въ. И҆ ны́нѣ, пра́здника. Прокі́менъ, а҆по́столъ,  А҆ллилꙋ́їа, є҆ѵⷢ҇лїе, и҆ прича́стенъ, пре́жде пра́здника,  и҆ ѻ҆тцє́въ. 
🕅комм. Подоба́етъ вѣ́дати, а҆́ще слꙋчи́тсѧ  пра́здникъ срѣ́тенїѧ гдⷭ҇нѧ въ понедѣ́льникъ пе́рвыѧ  недѣ́ли поста̀: тогда̀ слꙋ́жбꙋ пра́здника пѣ́ти въ  недѣ́лю сыропꙋ́стнꙋю по предпи́санномꙋ. 
🕅комм. Подоба́етъ вѣ́дати, а҆́ще слꙋчи́тсѧ  попра́зднство срѣ́тенїѧ гдⷭ҇нѧ въ недѣ́лю пре́жде недѣ́ли  мытарѧ̀ и҆ фарїсе́а: а҆ ст҃ы́й пое́тсѧ на д҃, и҆лѝ на ѕ҃: 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны и҆  бцⷣы, по ѻ҆бы́чаю. Тропа́рь воскрⷭ҇нъ. Сла́ва, и҆ ны́нѣ,  бг҃оро́диченъ є҆гѡ̀. На вели́цѣй вече́рни, по каѳі́смѣ,  на Гдⷭ҇и воззва́хъ, стїхи̑ры воскрⷭ҇ны г҃, а҆нато́лїевъ а҃.  и҆ пра́здника тогѡ̀ днѐ г҃, и҆ ст҃а́гѡ мине́и г҃. [зрѝ]  [А҆́ще ли (с. ск҃ѕ ѡ҆б.) пое́тсѧ ст҃ы́й на ѕ҃, и҆лѝ  є҆мꙋ́же и҆ полѷеле́й, и҆ пое́мъ стїхи̑ры воскрⷭ҇ны г҃: и҆  пра́здника г҃: и҆ ст҃а́гѡ д҃. Сла́ва, ст҃а́гѡ, а҆́ще же нѝ:  ] Сла́ва, пра́здника. И҆ ны́нѣ, бг҃оро́диченъ а҃-й гла́са.  На лїті́и стїхи̑ры пра́здника тогѡ̀ днѐ рѧдѡвы́ѧ  стїхѡ́вныѧ, и҆ ст҃а́гѡ, а҆́ще полѷеле́й. Сла́ва, ст҃а́гѡ.  И҆ ны́нѣ, пра́здника. А҆́ще же нѝ, Сла́ва, и҆ ны́нѣ,  пра́здника. На стїхо́внѣ стїхи̑ры воскрⷭ҇ны: Сла́ва,  ст҃а́гѡ, а҆́ще є҆́сть. И҆ ны́нѣ, пра́здника. На  бл҃гослове́нїи хлѣ́бѡвъ тропа́рь, Бцⷣе дв҃о: два́жды, и҆  пра́здника є҆ди́ножды. и҆ чте́нїе въ посла́нїихъ  а҆пⷭ҇льскихъ. На оу҆́трени, на Бг҃ъ гдⷭ҇ь, тропа́рь  воскрⷭ҇нъ два́жды. Сла́ва, ст҃а́гѡ, а҆́ще є҆́сть: а҆́ще же  нѝ, Сла́ва, и҆ ны́нѣ, пра́здника. По каѳі́смахъ сѣда́льны  воскрⷭ҇ны, и҆ бг҃оро́дичны и҆́хъ. и҆ чте́нїе во є҆ѵⷢ҇лїи  толково́мъ. Посе́мъ непоро́чны, и҆ ѵ҆пакоѝ, и҆ чте́нїе  недѣ́ли рѧ́дъ. [А҆́ще ли ст҃ы́й и҆́мать полѷеле́й, по  каѳі́смахъ пое́мъ ст҃а́гѡ полѷеле́й, и҆ по полѷеле́и,  тропарѝ: А҆́гг҃льскїй собо́ръ: и҆ по є҆ктенїѝ сѣда́льны  ст҃а́гѡ по є҆ди́ножды. Сла́ва, сѣда́ленъ, и҆́же по  полѷеле́и. И҆ ны́нѣ, бг҃оро́диченъ є҆гѡ̀: и҆ чте́нїе.]  Степє́нна, и҆ прокі́менъ гла́са. Всѧ́кое дыха́нїе:  Є҆ѵⷢ҇лїе воскрⷭ҇но, и҆ Воскрⷭ҇нїе хрⷭ҇то́во: Канѡ́нъ  воскрⷭ҇нъ со і҆рмосо́мъ на д҃: и҆ бцⷣы на два̀: и҆  пра́здника на д҃: и҆ ст҃а́гѡ на д҃. [А҆́ще полѷеле́й, и҆лѝ  славосло́вїе, и҆ пое́мъ канѡ́нъ воскрⷭ҇нъ со і҆рмосо́мъ на  д҃: и҆ пра́здника на д҃: и҆ ст҃а́гѡ на ѕ҃:] Катава́сїа  пра́здника. По г҃-й пѣ́сни, конда́къ и҆ і҆́косъ пра́здника,  и҆ ст҃а́гѡ а҆́ще и҆́мать, и҆ сѣда́ленъ є҆гѡ̀. Сла́ва, и҆  ны́нѣ, пра́здника, и҆ чте́нїе. По ѕ҃-й пѣ́сни, конда́къ и҆  і҆́косъ воскрⷭ҇нъ: и҆ чте́мъ про́логъ. На ѳ҃-й пѣ́сни  пое́мъ Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, ст҃а́гѡ,  а҆́ще и҆́мать: И҆ ны́нѣ, пра́здника. На хвали́техъ стїхи̑ры  (с. ск҃з) воскрⷭ҇ны д҃: ст҃а́гѡ, а҆́ще и҆́мать, подо́бны г҃,  и҆ самогла́сенъ и҆́же на Сла́ва: пое́мъ съ припѣ́вы є҆гѡ̀.  А҆́ще ли не и҆́мать ст҃ы́й хвали́тныхъ: и҆ пое́мъ воскрⷭ҇ны  д҃, и҆ пра́здника д҃, тогѡ̀ днѐ стїхѡ́вны оу҆́трєннїѧ, съ  припѣ́вы и҆́хъ. Сла́ва, стїхи́ра є҆ѵⷢ҇льскаѧ. И҆ ны́нѣ,  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ то́чїю: є҆ктєнїѝ, и҆ ѿпꙋ́стъ, и҆ ѡ҆глаше́нїе,  и҆ ѡ҆бы́чное и҆схожде́нїе въ притво́ръ, и҆ ча́съ а҃-й. На  а҃-мъ часѣ̀, тропа́рь воскрⷭ҇нъ. Сла́ва, пра́здника:  ст҃а́гѡ же, а҆́ще є҆́сть тропа́рь и҆ конда́къ глаго́лемъ  премѣнѧ́юще. И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ пра́здника, и҆ коне́чный ѿпꙋ́стъ. Та́кожде  и҆ на про́чихъ часѣ́хъ глаго́лемъ воскрⷭ҇нъ тропа́рь  пре́жде, а҆ пра́здника и҆ ст҃а́гѡ премѣнѧ́емъ. Конда́къ  воскрⷭ҇нъ и҆ пра́здника глаго́лемъ премѣнѧ́юще же, а҆́ще  полѷеле́й, и҆ ст҃а́гѡ. На лїтꙋргі́и, бл҃жє́нна ѻ҆ктѡ́иха,  на ѕ҃, и҆ съ трⷪ҇чнымъ: и҆ пра́здника пѣ́снь на д҃. [А҆́ще  ли и҆́мать ст҃ы́й пѣ́снь и҆ бл҃жє́нна воскрⷭ҇на на д҃: и҆  пра́здника пѣ́снь на д҃: и҆ ст҃а́гѡ пѣ́снь ѕ҃-ѧ на д҃.] По  вхо́дѣ тропа́рь воскрⷭ҇нъ, и҆ пра́здника: та́же хра́ма, и҆  ст҃а́гѡ, а҆́ще и҆́мать. Конда́къ воскрⷭ҇нъ и҆ хра́ма.  Сла́ва, ст҃а́гѡ, а҆́ще и҆́мать. И҆ ны́нѣ, пра́здника.  Прокі́менъ, а҆по́столъ, и҆ є҆ѵⷢ҇лїе, пре́жде недѣ́ли  рѧ́дъ: та́же ст҃а́гѡ, а҆́ще и҆́мать. Прича́стенъ: Хвали́те  гдⷭ҇а: и҆ ст҃а́гѡ, а҆́ще и҆́мать: а҆́ще же нѝ, пра́здника. 
🕅комм. А҆́ще слꙋчи́тсѧ попра́зднство  срѣ́тенїѧ гдⷭ҇нѧ въ недѣ́лю фарїсе́евꙋ, и҆лѝ блꙋ́днагѡ,  и҆лѝ мѧсопꙋ́стнꙋю: 
На ма́лѣй вече́рни, на Гдⷭ҇и воззва́хъ, и҆ на  стїхо́внѣ стїхи̑ры ѻ҆ктѡ́иха, по ѻ҆бы́чаю. На вели́цѣй  вече́рни, Гдⷭ҇и воззва́хъ, стїхи̑ры воскрⷭ҇ны д҃: и҆ трїѡ́ди  г҃: и҆ пра́здника г҃: [зрѝ] [А҆́ще ли недѣ́лѧ  мѧсопꙋ́стнаѧ: Стїхи̑ры воскрⷭ҇ны (с. ск҃з ѡ҆б.) г҃: и҆  трїѡ́ди д҃: и҆ пра́здника г҃. Сла́ва, трїѡ́ди. И҆ ны́нѣ,  бг҃оро́диченъ а҃-й гла́са. На лїті́и стїхи̑ры пра́здника  рѧдовы̑ѧ тогѡ̀ днѐ стїхѡ́вныѧ, и҆ трїѡ́ди хвали́тны.  Сла́ва, трїѡ́ди. И҆ ны́нѣ, пра́здника. На стїхо́внѣ  стїхи̑ры воскрⷭ҇ны. Сла́ва, трїѡ́ди. И҆ ны́нѣ, пра́здника.  На бл҃гослове́нїи хлѣ́бѡвъ, тропа́рь: Бцⷣе дв҃о: два́жды,  и҆ пра́здника, є҆ди́ножды: и҆ чте́нїе. На Бг҃ъ гдⷭ҇ь,  тропа́рь воскрⷭ҇нъ, два́жды. Сла́ва, и҆ ны́нѣ, пра́здника.  По каѳі́смахъ сѣда́льны воскрⷭ҇ны, съ бг҃оро́дичны и҆́хъ,  и҆ чте́нїе во є҆ѵⷢ҇лїи толково́мъ. По непоро́чныхъ  тропарѝ: А҆́гг҃льскїй собо́ръ: 
[А҆́ще же недѣ́лѧ блꙋ́днагѡ, и҆лѝ мѧсопꙋ́стнаѧ: Пое́мъ  полѷеле́й: прилага́емъ же и҆ тре́тїй ѱало́мъ: На рѣка́хъ  вавѷлѡ́нскихъ: ] Степє́нна, и҆ прокі́менъ гла́са. Всѧ́кое  дыха́нїе: Є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: и҆  про́чее. Канѡ́нъ воскрⷭ҇нъ, со і҆рмосо́мъ на д҃, и҆ бцⷣы на  в҃: и҆ трїѡ́ди на д҃: и҆ пра́здника на д҃. Катава́сїа  пра́здника. 
[зрѝ] А҆́ще ли въ недѣ́лю мѧсопꙋ́стнꙋю: Канѡ́нъ  воскрⷭ҇нъ, на д҃: и҆ трїѡ́ди, на ѕ҃: и҆ пра́здника на д҃.  Катава́сїа трїѡ́ди. По г҃-й пѣ́сни, конда́къ и҆ і҆́косъ  пра́здника. Сла́ва, сѣда́ленъ трїѡ́ди. И҆ ны́нѣ,  пра́здника. По ѕ҃-й пѣ́сни, конда́къ трїѡ́ди, и҆ і҆́косъ.  На ѳ҃-й пѣ́сни, пое́мъ Чⷭ҇тнѣ́йшꙋю: та́же свѣти́ленъ  воскрⷭ҇нъ. Сла́ва, трїѡ́ди. И҆ ны́нѣ, пра́здника. На  хвали́техъ, стїхи̑ры воскрⷭ҇ны д҃: и҆ пра́здника самогла́сны  д҃, съ припѣ́вы є҆гѡ̀. 
[зрѝ] А҆́ще ли є҆́сть недѣ́лѧ мѧсопꙋ́стнаѧ: И҆  глаго́лемъ сті́хъ: Воскрⷭ҇нѝ гдⷭ҇и бж҃е мо́й: и҆ пое́мъ  стїхи́рꙋ самогла́снꙋ трїѡ́ди: Данїи́лъ прⷪ҇ро́къ: Сла́ва,  трїѡ́ди же: Пред̾ѡчи́стимъ себѐ: И҆ ны́нѣ:  Пребл҃гослове́нна є҆сѝ: 
А҆́ще ли недѣ́лѧ фарїсе́ева, и҆лѝ блꙋ́днагѡ: Не  глаго́лемъ трїѡ́ди (с. ск҃и) стїха̀, но по стїхи́рахъ  пра́здника, глаго́лемъ: Сла́ва, въ трїѡ́ди. И҆ ны́нѣ:  Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ. є҆ктєнїѝ, и҆ ѿпꙋ́стъ, и҆  и҆схожде́нїе ѻ҆бы́чное въ притво́ръ. Сла́ва, и҆ ны́нѣ,  стїхи́ра є҆ѵⷢ҇льскаѧ, и҆ ча́съ а҃. На часѣ́хъ, тропа́рь  воскрⷭ҇нъ. Сла́ва, пра́здника. И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ трїѡ́ди, и҆ пра́здника,  премѣнѧ́юще глаго́лемъ. На лїтꙋргі́и, бл҃жє́нна гла́са на  д҃: и҆ трїѡ́ди, пѣ́снь ѕ҃-ѧ на д҃: и҆ пра́здника пѣ́снь  рѧдова́ѧ, на д҃. По вхо́дѣ тропа́рь воскрⷭ҇нъ, и҆  пра́здника. Сла́ва, конда́къ трїѡ́ди. И҆ ны́нѣ, пра́здника.  Прокі́менъ, а҆по́столъ, А҆ллилꙋ́їа, є҆ѵⷢ҇лїе, и҆  прича́стенъ днѐ. [зрѝ] А҆́ще ли бꙋ́детъ попра́зднство  срѣ́тенїѧ въ сꙋббѡ́тꙋ мѧсопꙋ́стнꙋю, тогда̀ слꙋ́жба  попра́зднства ѡ҆ставлѧ́етсѧ, и҆ пое́мъ слꙋ́жбꙋ сꙋббѡ́ты  оу҆ме́ршихъ. 
🕅комм. Подоба́етъ вѣ́дати, а҆́ще слꙋчи́тсѧ  попра́зднство срѣ́тенїѧ гдⷭ҇нѧ въ понедѣ́льникъ, и҆лѝ во  вто́рникъ, и҆лѝ въ четверто́къ сы́рныѧ недѣ́ли: 
На Гдⷭ҇и воззва́хъ, стїхи̑ры пра́здника г҃: и҆ ст҃а́гѡ  г҃. Сла́ва, ст҃а́гѡ, а҆́ще и҆́мать. И҆ ны́нѣ, пра́здника,  а҆́ще ли нѝ, Сла́ва, и҆ ны́нѣ, пра́здника. На стїхо́внѣ,  трїѡ́ди самогла́сенъ днѐ два́жды, и҆ мч҃нченъ. Сла́ва,  ст҃а́гѡ, а҆́ще є҆́сть: И҆ ны́нѣ, пра́здника. А҆́ще ли нѝ,  Сла́ва, и҆ ны́нѣ, пра́здника. Тропа́рь ст҃а́гѡ, а҆́ще  є҆́сть. Сла́ва, и҆ ны́нѣ, пра́здника. є҆ктенїа̀, и҆  ѿпꙋ́стъ. На оу҆́трени, на Бг҃ъ гдⷭ҇ь тропа́рь пра́здника,  два́жды. Сла́ва, ст҃а́гѡ, а҆́ще є҆́сть. И҆ ны́нѣ,  пра́здника. По каѳі́смахъ сѣда́льны пра́здника. Канѡ́нъ  пра́здника, со і҆рмосо́мъ на и҃: и҆ въ мине́и на д҃. А҆  и҆дѣ́же трипѣ́снецъ, и҆ пое́мъ канѡ́нъ пра́здника со  і҆рмосо́мъ на д҃: и҆ мине́и г҃ стїха̀ на два̀: и҆ трїѡ́ди  (с. ск҃и) на и҃. А҆́ще и҆́мать ст҃ы́й конда́къ и҆ і҆́косъ,  глаго́лемъ по г҃-й пѣ́сни. Та́же сѣда́ленъ трїѡ́ди,  пи́санъ по в҃-й каѳі́смѣ. Сла́ва, ст҃а́гѡ. И҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ пра́здника.  По ѳ҃-й пѣ́сни, свѣти́ленъ пра́здника. Сла́ва, ст҃а́гѡ. И҆  ны́нѣ, пра́здника: а҆́ще ли нѝ, Сла́ва, и҆ ны́нѣ,  пра́здника. На хвали́техъ стїхи̑ры пра́здника на д҃,  стїхѡ́вныѧ тогѡ̀ днѐ. Сла́ва, и҆ ны́нѣ, пра́здника. На  стїхо́внѣ трїѡ́ди самогла́сенъ днѐ, два́жды, и҆ мч҃нченъ.  Сла́ва, ст҃а́гѡ, а҆́ще є҆́сть. И҆ ны́нѣ, пра́здника: а҆́ще  ли нѝ, Сла́ва, и҆ ны́нѣ, пра́здника. По Ѻ҆́ч҃е на́шъ,  тропа́рь ст҃а́гѡ. Сла́ва, и҆ ны́нѣ, пра́здника. а҆́ще же  нѝ, пра́здника то́чїю: и҆ по є҆ктенїѝ ча́съ а҃-й. На  часѣ́хъ, тропа́рь пра́здника. Сла́ва, ст҃а́гѡ, а҆́ще  є҆́сть. И҆ ны́нѣ, бг҃оро́диченъ часѡ́въ. По трист҃о́мъ  глаго́лемъ конда́къ пра́здника непремѣ́ннѡ. 
🕅комм. Подоба́етъ вѣ́дати, а҆́ще слꙋчи́тсѧ  попра́зднство срѣ́тенїѧ гдⷭ҇нѧ на сы́рной недѣ́лѣ въ  сре́дꙋ, и҆лѝ пѧто́къ: 
Покло́нѡвъ нѣ́сть, то́чїю по концѣ̀ коегѡ́ждо часа̀ по  г҃ вели̑кїѧ покло́ны. Ве́черъ, на Гдⷭ҇и воззва́хъ, стїхи̑ры  пра́здника г҃: и҆ мине́и ст҃а́гѡ г҃. Сла́ва, ст҃а́гѡ а҆́ще  є҆́сть. И҆ ны́нѣ, пра́здника: а҆́ще ли нѝ, Сла́ва, и҆  ны́нѣ, пра́здника. На стїхо́внѣ трїѡ́ди самогла́сенъ днѐ,  два́жды: и҆ мч҃нченъ. Сла́ва, ст҃а́гѡ, а҆́ще є҆́сть. И҆  ны́нѣ, пра́здника: а҆́ще ли нѝ, Сла́ва, и҆ ны́нѣ,  пра́здника. Тропа́рь ст҃а́гѡ, а҆́ще и҆́мать. Сла́ва, и҆  ны́нѣ, пра́здника: а҆́ще ли нѝ, пра́здника. Є҆ктенїа̀, и҆  покло́ны трѝ вели̑кїѧ, и҆ ѿпꙋ́стъ. Повече́рїе же пое́мъ  вели́кое, ѿ Внегда̀ призва́ти мѝ: на не́мже пое́мъ  трипѣ́снецъ оу҆́треннїй, трїѡ́ди, а҃. По Досто́йно, и҆ по  трист҃о́мъ, конда́къ пра́здника по Чⷭ҇тнѣ́йшꙋю, трѝ  покло́ны вели̑кїѧ, и҆ на ѿпꙋ́стѣ трѝ покло́ны: та́кожде  и҆ на полꙋ́нощницѣ, на Чⷭ҇тнѣ́йшꙋю, (с. ск҃ѳ) г҃ покло́ны  вели̑кїѧ. На оу҆́трени, на Бг҃ъ гдⷭ҇ь, тропа́рь пра́здника,  два́жды: Сла́ва, ст҃а́гѡ, а҆́ще є҆́сть. И҆ ны́нѣ,  пра́здника: а҆́ще ли нѝ, Сла́ва, и҆ ны́нѣ, пра́здника. По  каѳі́смахъ сѣда́льны пра́здника. Канѡ́нъ пра́здника, со  і҆рмосо́мъ на ѕ҃: и҆ мине́и на д҃, и҆ трїѡ́ди на д҃. Є҆гда́  же прїи́детъ трипѣ́снецъ: и҆ пое́мъ канѡ́нъ пра́здника, со  і҆рмосо́мъ на д҃: и҆ мине́и на два̀, пє́рвыѧ два̀ стїха̀ за  є҆ди́нъ, и҆ трїѡ́ди на и҃, настоѧ́щагѡ канѡ́на рѧдова́ѧ  пѣ́снь на д҃: и҆ втора́гѡ трипѣ́снца на д҃. Пе́рвый же  трипѣ́снецъ предпѣ́тъ на повече́рїи. По г҃-й пѣ́сни,  конда́къ ст҃а́гѡ: та́же сѣда́ленъ трїѡ́ди. Сла́ва, ст҃а́гѡ:  И҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ  пра́здника: и҆ про́логъ. По ѳ҃-й пѣ́сни свѣти́ленъ  ст҃а́гѡ, а҆́ще є҆́сть. Сла́ва, и҆ ны́нѣ, пра́здника, а҆́ще  ли нѝ, пра́здника два́жды. На хвали́техъ стїхи̑ры  пра́здника, подѡ́бны, на д҃: стїхо́вна тогѡ̀ днѐ. Сла́ва,  и҆ ны́нѣ, пра́здника. На стїхо́внѣ трїѡ́ди самогла́сенъ  днѐ два́жды, и҆ мꙋ́чениченъ, Сла́ва, ст҃а́гѡ, а҆́ще  є҆́сть: И҆ ны́нѣ, пра́здника. а҆́ще же нѝ, Сла́ва, и҆  ны́нѣ, пра́здника. По трист҃о́мъ тропа́рь ст҃а́гѡ, а҆́ще  є҆́сть. Сла́ва, и҆ ны́нѣ, пра́здника: а҆́ще ли нѝ, то́чїю  пра́здника. Є҆ктенїа̀: и҆ покло́ны г҃ вели̑кїѧ: и҆ ча́съ  а҃-й. На а҃-мъ часѣ̀, тропа́рь пра́здника. Сла́ва, ст҃а́гѡ:  И҆ ны́нѣ, бг҃оро́диченъ часѡ́въ. По трист҃о́мъ, конда́къ  пра́здника. По Чⷭ҇тнѣ́йшꙋю, г҃ покло́ны вели̑кїѧ, и҆  про́чее: и҆ соверше́нный ѿпꙋ́стъ, и҆ покло́ны г҃. та́кожде  и҆ на про́чихъ часѣ́хъ, глаго́лемъ тропа́рь пра́здника: и҆  по трист҃о́мъ конда́къ пра́здника. по Чⷭ҇тнѣ́йшꙋю, по г҃  покло́ны вели̑кїѧ. На ѕ҃-мъ часѣ̀, тропа́рь, парємїѝ, и҆  чте́нїе: та́же прокі́менъ. По ѳ҃-мъ часѣ̀, пое́мъ  бл҃жє́нны ско́рѡ без̾ (с. ск҃ѳ ѡ҆б.) пѣ́нїѧ, и҆ про́чее.  Въ сре́дꙋ ве́чера стїхи̑ры пра́здника г҃: и҆ мине́и ст҃а́гѡ,  подо́бны г҃. Сла́ва, и҆ ны́нѣ, пра́здника. та́же прокі́менъ  и҆ паремїа̀ днѐ. На стїхо́внѣ трїѡ́ди самогла́сенъ днѐ,  два́жды, и҆ мч҃нченъ. Сла́ва, и҆ ны́нѣ, пра́здника. посе́мъ  є҆ктенїа̀, Поми́лꙋй на́съ бж҃е: и҆ покло́ны трѝ вели̑кїѧ.  и҆ мл҃тва, Всест҃а́ѧ трⷪ҇це: и҆ Бꙋ́ди и҆́мѧ гдⷭ҇не, три́жды:  и҆ ѱало́мъ л҃г, и҆ ѿпꙋ́стъ, и҆ покло́ны трѝ. 
🕅комм. А҆́ще попра́зднство срѣ́тенїѧ  гдⷭ҇нѧ слꙋчи́тсѧ въ сꙋббѡ́тꙋ сыропꙋ́стнꙋю: 
Въ пѧто́къ ве́чера, по ѿпꙋ́стѣ часѡ́въ а҆́бїе  начина́емъ вече́рню, и҆ по ѻ҆бы́чной каѳі́смѣ стїхи̑ры  пра́здника г҃, и҆ ѻ҆тцє́въ г҃. Сла́ва, ѻ҆тцє́въ: И҆  ны́нѣ, пра́здника. Прокі́менъ, и҆ паремїа̀ днѐ. Та́же,  Сподо́би гдⷭ҇и: На стїхо́внѣ, самогла́сенъ трїѡ́ди два́жды,  и҆ мч҃нченъ. Сла́ва, ѻ҆тцє́въ: И҆ ны́нѣ, пра́здника.  Тропа́рь ѻ҆тцє́въ. Сла́ва, и҆ ны́нѣ, пра́здника.  Є҆ктенїа̀, и҆ ѿпꙋ́стъ. На повече́рїи, конда́къ  пра́здника. На оу҆́трени, на Бг҃ъ гдⷭ҇ь, тропа́рь  пра́здника два́жды. Сла́ва, ѻ҆тцє́въ: И҆ ны́нѣ,  пра́здника. По ѻ҆бои́хъ каѳі́смахъ сѣда́льны ѻ҆тцє́въ по  два́жды. Сла́ва, и҆ ны́нѣ, пра́здника. и҆ чте́нїе  пра́здника, и҆лѝ ѻ҆тцє́въ. Канѡ́нъ пра́здника со  і҆рмосо́мъ на ѕ҃: и҆ ѻ҆тцє́въ на и҃. Катава́сїа  пра́здника. По г҃-й пѣ́сни, конда́къ и҆ і҆́косъ,  пра́здника: и҆ сѣда́ленъ ѻ҆тцє́въ, два́жды. Сла́ва, и҆  ны́нѣ, пра́здника. По ѕ҃-й пѣ́сни, конда́къ и҆ і҆́косъ  ѻ҆тцє́въ. Свѣти́ленъ ѻ҆тцє́въ. Сла́ва, и҆ ны́нѣ,  пра́здника. На хвали́техъ стїхи̑ры пра́здника г҃: стїхо́вна  тогѡ̀ днѐ: и҆ ѻ҆тцє́въ г҃. Сла́ва, ѻ҆тцє́въ: И҆ ны́нѣ,  пра́здника. Славосло́вїе вели́кое. Тропа́рь ѻ҆тцє́въ.  Сла́ва, и҆ ны́нѣ, пра́здника. Є҆ктєнїѝ, и҆ ѿпꙋ́стъ, и҆  ѻ҆бы́чное и҆схожде́нїе въ притво́ръ и҆ ча́съ а҃-й. На  часѣ́хъ, тропа́рь (с. с҃л) пра́здника, и҆ ѻ҆тцє́въ.  Конда́къ пра́здника, и҆ ѻ҆тцє́въ, премѣнѧ́юще глаго́лемъ.  На лїтꙋргі́и, бл҃жє́нна пра́здника, пѣ́снь рѧдова́ѧ на д҃:  и҆ ѻ҆тцє́въ пѣ́снь ѕ҃-ѧ. По вхо́дѣ тропа́рь пра́здника,  и҆ ѻ҆тцє́въ: и҆ хра́ма ст҃а́гѡ. Та́же конда́къ хра́ма  ст҃а́гѡ. Сла́ва, ѻ҆тцє́въ: И҆ ны́нѣ, пра́здника.  Прокі́менъ, А҆ллилꙋ́їа, и҆ прича́стенъ пра́здника, и҆  ѻ҆тцє́въ. А҆по́столъ, и҆ є҆ѵⷢ҇лїе днѐ, и҆ ѻ҆тцє́въ. 
г҃. 🕃 Ст҃а́гѡ и҆ првⷣнагѡ сѷмеѡ́на  бг҃опрїи́мца, и҆ а҆́нны прⷪ҇ро́чицы. 
Ве́черъ, На Гдⷭ҇и воззва́хъ, стїхи̑ры пра́здника трѝ,  гла́съ а҃. Подо́бенъ: Нбⷭ҇ныхъ чинѡ́въ: И҆ ст҃а́гѡ  сѷмеѡ́на, г҃, гла́съ д҃. Подо́бенъ: Да́лъ є҆сѝ зна́менїе:  Сла́ва, и҆ ны́нѣ, пра́здника, гла́съ є҃: Ве́тхїй де́ньми:  На стїхо́внѣ стїхи̑ры пра́здника, гла́съ а҃. Подо́бенъ:  Нбⷭ҇ныхъ чинѡ́въ: съ припѣ́вы пра́здника. Сла́ва, и҆  ны́нѣ, пра́здника, гла́съ то́йже: Дне́сь дре́вле мѡѷсе́ю:  По трист҃о́мъ тропа́рь пра́здника: и҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь пра́здника, три́жды, и҆  ѻ҆бы̑чныѧ каѳі̑смы, и҆ сѣда́льны пра́здника, и҆ чте́нїе по  ѻ҆бы́чаю. Канѡ́нъ пра́здника, со і҆рмосо́мъ на ѕ҃: и҆  ст҃а́гѡ на ѕ҃, гла́съ д҃. По г҃-й пѣ́сни, 
Конда́къ ст҃а́гѡ, гла́съ д҃. Подо́бенъ: Ꙗ҆ви́лсѧ є҆сѝ  дне́сь: 
Ста́рецъ дне́сь ѿрѣши́тисѧ ѿ ю҆́зъ молѧ́шесѧ сегѡ̀  житїѧ̀ тлѣ́ннагѡ, хрⷭ҇та̀ воспрїѧ́тъ на рꙋ́ки зижди́телѧ и҆  гдⷭ҇а. 
И҆ сѣда́ленъ пра́здника, гла́съ г҃. Подо́бенъ:  Красотѣ̀: Ѿ дв҃ы тѧ̀ воплоще́нна: Сла́ва, и҆ ны́нѣ,  то́йже. По ѕ҃-й пѣ́сни, конда́къ и҆ і҆́косъ пра́здника. По  ѳ҃-й пѣ́сни, свѣти́ленъ: Непремѣ́ннѣ по ѵ҆поста́си:  Сла́ва, и҆ ны́нѣ, пра́здника. На стїхо́внѣ стїхи̑ры  пра́здника, гла́съ ѕ҃. (с. с҃л ѡ҆б.) Подо́бенъ: Тридне́венъ:  съ припѣ́вы. Сла́ва, и҆ ны́нѣ, гла́съ в҃: Сщ҃е́ннагѡ  сщ҃е́ннаѧ: На лїтꙋргі́и, бл҃же́нна ѿ канѡ́на пра́здника,  пѣ́снь а҃-ѧ: и҆ ст҃а́гѡ пѣ́снь ѕ҃. Прокі́менъ, пра́здника:  и҆ ст҃а́гѡ, гла́съ з҃: Возвесели́тсѧ пра́ведникъ ѡ҆ гдⷭ҇ѣ:  Сті́хъ: Оу҆слы́ши бж҃е гла́съ мо́й: А҆по́столъ ко  є҆вре́ємъ, зача́ло тк҃а, ѿ полꙋ̀: Хрⷭ҇то́съ прише́дъ  а҆рхїере́й: А҆ллилꙋ́їа: Свѣ́тъ возсїѧ̀ првⷣнкꙋ: Є҆ѵⷢ҇лїе  лꙋкѝ, зача́ло и҃: Бѣ̀ человѣ́къ во і҆ерⷭ҇ли́мѣ:  Прича́стенъ пра́здника, и҆ ст҃а́гѡ: Въ па́мѧть вѣ́чнꙋю: 
д҃. Прпⷣбнагѡ ѻ҆тца̀ на́шегѡ, і҆сі́дѡра  пилꙋсїѡ́тскагѡ. 
А҆́ще ли нѣ́сть м҃-цы, пое́тсѧ вослѣ́дованїе  пра́здника, и҆ ст҃а́гѡ. Стїхи̑ры пра́здника, г҃: гла́съ д҃.  Подо́бенъ: Да́лъ є҆сѝ зна́менїе: И҆ ст҃а́гѡ г҃, гла́съ  то́йже, Подо́бенъ: Ꙗ҆́кѡ до́блѧ: Сла́ва, и҆ ны́нѣ,  пра́здника гла́съ в҃: Дне́сь сѷмеѡ́нъ на рꙋ́ки: На  стїхо́внѣ стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: съ припѣ́вы пра́здника. Сла́ва, и҆ ны́нѣ,  гла́съ то́йже, самогла́сенъ: Сщ҃е́ннагѡ сщ҃е́ннаѧ: Тропа́рь  ст҃а́гѡ, гла́съ и҃: Въ тебѣ̀ ѻ҆́тче и҆звѣ́стнѡ:  ѻ҆ктѡ́врїа въ а҃ де́нь. Сла́ва, и҆ ны́нѣ, пра́здника. На  оу҆́трени, на Бг҃ъ гдⷭ҇ь, тропа́рь пра́здника, два́жды.  Сла́ва, ст҃а́гѡ: И҆ ны́нѣ, пра́здника. По ѻ҆бы́чныхъ  каѳі́смахъ сѣда́льны пра́здника: и҆ чте́нїе. Канѡ́нъ  пра́здника, со і҆рмосо́мъ на и҃: и҆ ст҃а́гѡ, на д҃, гла́съ  ѕ҃. По г҃-й пѣ́сни, 
Конда́къ ст҃а́гѡ, гла́съ д҃. Подо́бенъ: Ꙗ҆ви́лсѧ  є҆сѝ: 
Денни́цꙋ дрꙋгꙋ́ю тѧ̀ цр҃ковь ѡ҆брѣ́тши пресла́вне,  твои́хъ слове́съ мо́лнїѧми ѡ҆свѣща́ема, взыва́етъ тѝ:  ра́дꙋйсѧ всебл҃же́нне бг҃омꙋ́дре і҆сі́дѡре. 
(с. сл҃а) 
И҆ сѣда́ленъ, гла́съ г҃: Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни свѣти́ленъ пра́здника, два́жды. На стїхо́внѣ  стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, гла́съ з҃: Свѣ́тъ во  ѿкрове́нїе: А҆́ще ли є҆́сть по́стъ, пое́мъ днѐ. 
Въ то́йже де́нь ст҃а́гѡ. бл҃говѣ́рнагѡ вели́кагѡ кнѧ́зѧ  геѡ́ргїа. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀. 
Тропа́рь, гла́съ и҃: 
На высотѣ̀ вели́кагѡ кнѧже́нїѧ сѣдѧ̀, ꙗ҆ви́лсѧ є҆сѝ  бл҃гоче́стїемъ и҆ вѣ́рою сїѧ́ѧ ѻ҆те́чествꙋ своемꙋ̀ ꙗ҆́кѡ  со́лнце: по ст҃ѣ́й трⷪ҇цѣ ре́вностїю разже́гсѧ, и҆ за  вѣ́рꙋ крѣ́пкѡ пострада́въ, кро́вь свою̀ пролїѧ́лъ є҆сѝ.  тѣ́мъ и҆ ѿсѣ́ченаѧ твоѧ̀ за хрⷭ҇та̀ глава̀  свидѣ́тельствꙋетъ ꙗ҆́вѣ ѡ҆ тебѣ̀, прилѣ́пшаѧ по сме́рти  къ тѣлесѝ твоемꙋ̀: съ не́юже и҆ до дне́сь нетлѣ́нны  пребыва́ютъ мо́щи твоѧ̑, ѿ ни́хже и҆сточа́еши  и҆сцѣлє́нїѧ дꙋша́мъ и҆ тѣлесє́мъ на́шымъ. но ꙗ҆́кѡ  дерзнове́нїе и҆мѣ́ѧ ко хрⷭ҇тꙋ̀, стрⷭ҇тоте́рпче геѡ́ргїе,  непреста́ннѡ молѝ, держа́вꙋ твою̀ и҆ срѡ́дникъ твои́хъ  безвре́днꙋ сохрани́ти мл҃твами твои́ми. 
Конда́къ, гла́съ и҃. 
Хрⷭ҇то́вѣ сме́рти подо́бѧсѧ, и҆ тогѡ̀ и҆спи́ти ча́шꙋ  возжелѣ́въ ꙗ҆́кѡ живота̀: за него́же мꙋ́жески подвиза́лсѧ  є҆сѝ, презрѣ́въ земно́е ца́рство, ѿ безбо́жныхъ  ва̑рваръ пострада́въ до сме́рти, геѡ́ргїе бг҃омꙋ́дре. тѣ́мъ  молѝ сп҃сти́сѧ хрⷭ҇толюби́вомꙋ і҆мпера́торꙋ на́шемꙋ,  мл҃твами твои́ми. 
Въ то́йже де́нь прпⷣбнагѡ ѻ҆тца̀ на́шегѡ  кѷрі́лла, новоезе́рскагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀. 
(с. сл҃а ѡ҆б.) 
Тропа́рь, гла́съ и҃: 
Бж҃їимъ дх҃омъ подвиза́емь, сле́зъ твои́хъ тꙋ́чами  и҆зсо́хшее напои́лъ є҆сѝ, и҆ безпло́тное въ пꙋсты́ни  житїѐ показа́лъ є҆сѝ: и҆ є҆́же и҆з̾ глꙋбины̀ се́рдца,  бо́дренными мл҃твами и҆ посто́мъ, бл҃годѣѧ́нїѧ трꙋды̀  оу҆плодоноси́лъ є҆сѝ: и҆ вселе́ннꙋю всю̀ просвѣти́лъ  є҆сѝ сїѧ́нїемъ чꙋде́съ твои́хъ, ѻ҆́тче на́шъ кѷрі́лле,  молѝ хрⷭ҇та̀ бг҃а сп҃сти́сѧ дꙋша́мъ на́шымъ. 
Конда́къ, гла́съ и҃: 
Взбра́нномꙋ и҆ крѣ́пкомꙋ а҆дама́нтꙋ, прогони́телю  бѣсѡ́въ, но́вомꙋ чꙋдотво́рцꙋ побѣди́тєльнаѧ, страсте́й  ѕлы́хъ свободи́вшесѧ, бл҃года́рствєннаѧ восписꙋ́емъ тѝ,  ѻ҆́тче на́шъ кѷрі́лле. но ꙗ҆́кѡ и҆мѣ́ѧ дерзнове́нїе оу҆  престо́ла хрⷭ҇то́ва, вѣ́рою чтꙋ́щихъ тѧ̀, гра́дъ же и҆  лю́ди, мл҃твою твое́ю сохранѧ́й: ты́ бо є҆сѝ  і҆мпера́торꙋ крⷭ҇тоно́сномꙋ, и҆ ста́дꙋ твоемꙋ̀ похвала̀  и҆ оу҆твержде́нїе. 
є҃. Ст҃ы́ѧ мч҃нцы а҆га́ѳїи. 
Стїхи̑ры пра́здника г҃, гла́съ а҃. Подо́бенъ: Нбⷭ҇ныхъ  чинѡ́въ: И҆ мч҃нцы г҃, гла́съ д҃. Подо́бенъ: Да́лъ є҆сѝ  зна́менїе: Сла́ва, мч҃нцы, гла́съ и҃, самогла́сенъ:  Пресла́вно чꙋ́до бы́сть: И҆ ны́нѣ, пра́здника, гла́съ  то́йже: И҆́же на херꙋві́мѣхъ: На стїхо́внѣ стїхи̑ры  пра́здника, гла́съ ѕ҃. Сла́ва, и҆ ны́нѣ, гла́съ в҃.  Тропа́рь ст҃ы́ѧ, гла́съ д҃: А҆́гница твоѧ̀ і҆и҃се а҆га́ѳїа:  септе́мврїа въ ѕ҃і де́нь. Сла́ва, и҆ ны́нѣ, пра́здника. На  оу҆́трени, на Бг҃ъ гдⷭ҇ь тропа́рь пра́здника два́жды.  Сла́ва, мч҃нцы: И҆ ны́нѣ, пра́здника и҆ ѻ҆бы̑чныѧ  каѳі̑смы: и҆ сѣда́льны пра́здника. Канѡ́нъ пра́здника, со  і҆рмосо́мъ на и҃, і҆рмо́съ по два́жды, и҆ ст҃ы́ѧ на д҃,  гла́съ в҃. По г҃-й пѣ́сни, 
(с. сл҃в) 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Да оу҆краси́тсѧ дне́сь цр҃ковь порфѵ́рою сла́вною,  ѡ҆моче́ною ѿ чи́стыхъ крове́й а҆га́ѳїи мч҃нцы, ра́дꙋйсѧ,  вопїю́щи, ката́нскаѧ похвало̀. 
И҆ сѣда́ленъ, гла́съ г҃. Сла́ва, и҆ ны́нѣ пра́здника,  гла́съ то́йже: и҆ чте́нїе. По ѕ҃-й пѣ́сни, конда́къ и҆  і҆́косъ пра́здника, и҆ про́логъ. По ѳ҃-й пѣ́сни,  свѣти́ленъ мч҃нцы. Сла́ва, и҆ ны́нѣ, пра́здника. На  стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, пра́здника, гла́съ и҃  подо́бенъ то́йже: Ра́дꙋйсѧ ꙗ҆́же ра́дость: 
ѕ҃. Прпⷣбнагѡ ѻ҆тца̀ на́шегѡ вꙋко́ла є҆пⷭ҇кпа  смѵ́рнскагѡ. 
Стїхи̑ры пра́здника г҃, гла́съ а҃. Подо́бенъ: Нбⷭ҇ныхъ  чинѡ́въ: и҆ прпⷣбнагѡ г҃, гла́съ ѕ҃. Подо́бенъ:  Тридне́венъ: Сла́ва, и҆ ны́нѣ, пра́здника, гла́съ є҃:  И҆спыта́йте писа̑нїѧ: На стїхо́внѣ стїхи̑ры пра́здника,  гла́съ в҃. Подо́бенъ: До́ме є҆ѵфра́ѳовъ: Сла́ва, и҆ ны́нѣ,  пра́здника, гла́съ є҃: Ве́тхїй де́ньми: Тропа́рь, гла́съ  д҃: Пра́вило вѣ́ры: септе́мврїа во в҃ де́нь. Сла́ва, и҆  ны́нѣ, пра́здника. На оу҆́трени, на Бг҃ъ гдⷭ҇ь, тропа́рь  пра́здника, два́жды. Сла́ва, ст҃а́гѡ: И҆ ны́нѣ, пра́здника.  И҆ ѻ҆бы̑чныѧ каѳі̑смы, и҆ сѣда́льны пра́здника. и҆  чте́нїе. Канѡ́нъ пра́здника, со і҆рмосо́мъ на и҃, и҆ ст҃а́гѡ  на д҃, гла́съ ѕ҃. По г҃-й пѣ́сни, сѣда́ленъ ст҃а́гѡ,  гла́съ д҃. Сла́ва, и҆ ны́нѣ, пра́здника. По ѕ҃-й пѣ́сни,  конда́къ и҆ і҆́косъ пра́здника. По ѳ҃-й пѣ́сни, свѣти́ленъ  пра́здника. На стїхо́внѣ стїхи̑ры пра́здника, гла́съ в҃.  Подо́бенъ: До́ме є҆ѵфра́ѳовъ: Сла́ва, и҆ ны́нѣ, гла́съ и҃  подо́бенъ то́йже: Ве́лїе и҆ стра́шное: 
(с. сл҃в ѡ҆б.) 
з҃. Прпⷣбнагѡ ѻ҆тца̀ на́шегѡ парѳе́нїа, є҆пⷭ҇кпа  ламѱакі́йскагѡ. И҆ прпⷣбнагѡ ѻ҆тца̀ на́шегѡ лꙋкѝ, и҆́же  во є҆лла́дѣ. 
Стїхи̑ры ст҃и́телѧ г҃, гла́съ а҃. Подо́бенъ: Нбⷭ҇ныхъ  чинѡ́въ: и҆ прпⷣбнагѡ г҃, гла́съ ѕ҃. Подо́бенъ: Всю̀  ѿложи́вше: Сла́ва, и҆ ны́нѣ, пра́здника, гла́съ то́йже.  самогла́сенъ: На рꙋка́хъ ста́рческихъ: На стїхо́внѣ  стїхи̑ры пра́здника, гла́съ ѕ҃. Подо́бенъ: Тридне́венъ:  Сла́ва, и҆ ны́нѣ, гла́съ то́йже, самогла́сенъ: Да  ѿве́рзетсѧ две́рь: Тропа́рь ст҃ы́хъ, гла́съ д҃: Бж҃е  ѻ҆тє́цъ на́шихъ: ное́мврїа въ к҃ де́нь. Сла́ва и҆ ны́нѣ,  пра́здника. На оу҆́трени, на Бг҃ъ гдⷭ҇ь, тропа́рь  пра́здника, два́жды. Сла́ва, ст҃ы́хъ: И҆ ны́нѣ, пра́здника:  и҆ ѻ҆бы̑чныѧ каѳі̑смы: и҆ сѣда́льны пра́здника: и҆  чте́нїе. Канѡ́нъ пра́здника, со і҆рмосо́мъ на ѕ҃: и҆ ст҃ы́хъ  два̀, на и҃: ст҃и́телѧ, гла́съ д҃, и҆ прпⷣбнагѡ, гла́съ ѕ҃:  По г҃-й пѣ́сни, 
Конда́къ, гла́съ д҃. Подо́бенъ: Дв҃а дне́сь: 
Чꙋде́съ прїѧ́лъ є҆сѝ бж҃е́ственнꙋю бл҃года́ть,  бг҃омꙋ́дре сщ҃е́нне парѳе́нїе, чꙋдотво́рче бг҃оно́се, всѧ̑  вѣ́рныхъ стра̑сти ѡ҆чища́ѧ, дꙋ́хи лꙋка́вства ѻ҆́тче  и҆згонѧ́ѧ: сегѡ̀ ра́ди тѧ̀ воспѣва́емъ, ꙗ҆́кѡ ве́лїѧ  таи́нника бж҃їѧ бл҃года́ти. 
И҆ сѣда́ленъ, гла́съ то́йже. Сла́ва прпⷣбнагѡ, гла́съ  и҃: И҆ ны́нѣ, пра́здника. По ѕ҃-й пѣ́сни, конда́къ, и҆  і҆́косъ пра́здника. По ѳ҃-й пѣ́сни, свѣти́ленъ пра́здника,  два́жды. На стїхо́внѣ стїхи̑ры пра́здника, гла́съ в҃.  Подо́бенъ: До́ме є҆ѵфра́ѳовъ: Сла́ва, и҆ ны́нѣ, гла́съ и҃  подо́бенъ то́йже: Ра́дꙋйсѧ ꙗ҆́же ра́дость: 
(с. сл҃г) 
и҃. 🕃 Ст҃а́гѡ великомч҃нка ѳео́дѡра стратила́та:  И҆ ст҃а́гѡ прⷪ҇ро́ка заха́рїи серпови́дца. 
Стїхи̑ры мч҃нка г҃, гла́съ д҃. Подо́бенъ: Ꙗ҆́кѡ до́блѧ:  и҆ прⷪ҇ро́ка г҃, гла́съ и҃. Подо́бенъ: Что́ вы нарече́мъ:  Сла́ва, мч҃нка, гла́съ и҃: Бж҃їихъ дарѡ́въ: И҆ ны́нѣ,  пра́здника, гла́съ то́йже: И҆́же на херꙋві́мѣхъ: На  стїхо́внѣ стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, мч҃нка, гла́съ є҃: Дне́сь возсїѧ̀  па́че денни́цы: И҆ ны́нѣ, пра́здника, гла́съ то́йже:  Ве́тхїй де́ньми: 
Тропа́рь мч҃нка, гла́съ д҃: 
Воинствосло́вїемъ и҆́стиннымъ стрⷭ҇тоте́рпче, нбⷭ҇нагѡ  цр҃ѧ̀ воево́да предо́брый бы́лъ є҆сѝ ѳео́дѡре: ѻ҆рꙋ́жїѧми  бо вѣ́ры ѡ҆полчи́лсѧ є҆сѝ мꙋ́дреннѡ, и҆ побѣди́лъ є҆сѝ  де́монѡвъ полкѝ, и҆ побѣдоно́сный ꙗ҆ви́лсѧ є҆сѝ  страда́лецъ. тѣ́мже тѧ̀ вѣ́рою при́снѡ оу҆блажа́емъ. 
Сла́ва, и҆ ны́нѣ, пра́здника. На оу҆́трени, на Бг҃ъ  гдⷭ҇ь, тропа́рь пра́здника, два́жды. Сла́ва, мч҃нка: И҆  ны́нѣ, пра́здника. и҆ ѻ҆бы̑чныѧ каѳі̑смы: и҆ сѣда́льны  пра́здника: и҆ чте́нїе. Канѡ́нъ пра́здника со і҆рмосо́мъ на  ѕ҃: и҆ ст҃ы́хъ два̀ канѡ́на на и҃, гла́съ и҃. По г҃-й  пѣ́сни, конда́къ пра́здника: и҆ сѣда́ленъ мч҃нка, гла́съ  и҃. Сла́ва, прⷪ҇ро́ка, гла́съ г҃. И҆ ны́нѣ пра́здника: и҆  чте́нїе. По ѕ҃-й пѣ́сни, 
Конда́къ мч҃нка, гла́съ в҃: Подо́бенъ: Вы́шнихъ и҆щѧ̀: 
Мꙋ́жествомъ дꙋшѝ въ вѣ́рꙋ ѡ҆болкі́йсѧ, и҆ глаго́лъ  бж҃їй а҆́ки копїѐ въ рꙋ́кꙋ взе́мъ, врага̀ побѣди́лъ  є҆сѝ, мч҃нкѡвъ преве́лїй ѳео́дѡре: съ ни́ми хрⷭ҇тꙋ̀ бг҃ꙋ  молѧ́сѧ не преста́й ѡ҆ всѣ́хъ на́съ. 
И҆ і҆́косъ: и҆ про́логъ. По ѳ҃-й пѣ́сни, свѣти́ленъ  мч҃нка. Сла́ва, и҆ ны́нѣ, пра́здника. На стїхо́внѣ  стїхи̑ры пра́здника, гла́съ а҃. Подо́бенъ: Всехва́льнїи  мч҃нцы: Сла́ва, ст҃а́гѡ, гла́съ и҃: Страда́льческїй  соста́въ: И҆ ны́нѣ, (с. сл҃г ѡ҆б.) пра́здника, гла́съ є҃:  И҆спыта́йте писа̑нїѧ: На лїтꙋргі́и, бл҃же́нна пра́здника,  пѣ́снь и҃-ѧ, и҆ ст҃а́гѡ, пѣ́снь ѕ҃-ѧ. Прокі́менъ, гла́съ  з҃: Возвесели́тсѧ првⷣнкъ ѡ҆ гдⷭ҇ѣ: Сті́хъ: Оу҆слы́ши  бж҃е гла́съ мо́й: А҆по́столъ къ тїмоѳе́ю, зача́ло сч҃в:  Возмога́й ѡ҆ бл҃года́ти: А҆ллилꙋ́їа, гла́съ д҃: Првⷣнкъ  ꙗ҆́кѡ фі́нїѯъ процвѣте́тъ: Є҆ѵⷢ҇лїе матѳе́а, зача́ло  л҃ѕ: Сѐ а҆́зъ посыла́ю ва́съ: Прича́стенъ: Въ па́мѧть  вѣ́чнꙋю: 
ѳ҃. Ст҃а́гѡ мч҃нка нїки́фора. Въ сі́й де́нь  ѿдае́тсѧ пра́здникъ срѣ́тенїѧ гдⷭ҇нѧ. 
А҆́ще же не слꙋчи́тсѧ въ сі́й де́нь ѿда́нїе  пра́здника, пое́тсѧ си́це: На Гдⷭ҇и воззва́хъ, стїхи̑ры,  гла́съ в҃. Подо́бенъ: Є҆гда̀ ѿ дре́ва: Сла́ва, гла́съ ѕ҃:  Показа́лъ є҆сѝ всѣ̑мъ ꙗ҆́вѣ: И҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. Тропа́рь мч҃нка, гла́съ д҃:  Мч҃нкъ тво́й гдⷭ҇и: септе́мврїа во в҃-й де́нь. На  оу҆́трени, канѡ́нъ, гла́съ и҃. По г҃-й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Любвѐ сою́зомъ свѧза́всѧ нїки́форе, разрꙋши́лъ є҆сѝ  ꙗ҆́вѣ ѕло́бꙋ не́нависти, и҆ мече́мъ во главꙋ̀ твою̀  оу҆сѣ́ченъ бы́лъ є҆сѝ, мч҃нкъ бж҃е́ственный  вопло́щшагѡсѧ сп҃са: є҆го́же ѡ҆ на́съ молѝ пою́щихъ  сла́внꙋю па́мѧть твою̀. 
Та́же сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Впери́всѧ сла́вне гдⷭ҇нею любо́вїю, и҆ сегѡ̀ сла́вный  крⷭ҇тъ на ра́мо взе́мъ, посрами́лъ є҆сѝ дїа́вѡли кѡ́зни:  пострада́лъ є҆сѝ да́же до сме́рти, и҆ и҆́стины ꙗ҆ви́лсѧ  є҆сѝ побѣдоно́сецъ, ѻ҆рꙋ́жникъ и҆ таи́нникъ бж҃їѧ  бл҃года́ти. 
По ѳ҃-й пѣ́сни, свѣти́ленъ мч҃нка. 
(с. сл҃д) 
🕅комм. Подоба́етъ вѣ́дати, а҆́ще  прилꙋчи́тсѧ ѿда́нїе срѣ́тенїѧ гдⷭ҇нѧ пре́жде недѣ́ли  мытарѧ̀ и҆ фарїсе́а въ седми́цѣ въ кі́йлибо де́нь, кромѣ̀  недѣ́ли. 
Ве́черъ, по ѻ҆бы́чной каѳі́смѣ, на Гдⷭ҇и воззва́хъ,  стїхи̑ры пра́здника на ѕ҃, поє́мыѧ на са́мый пра́здникъ.  Сла́ва, и҆ ны́нѣ, пра́здника, самогла́сенъ. А҆́ще въ  пѧто́къ ве́чера, Сла́ва, пра́здника: И҆ ны́нѣ,  бг҃оро́диченъ настоѧ́щагѡ гла́са. Прокі́менъ днѐ, вхо́да и҆  чте́нїѧ нѣ́сть. На стїхо́внѣ стїхи̑ры пра́здника со стїхѝ  и҆́хъ. Сла́ва, и҆ ны́нѣ, пра́здника. По трист҃о́мъ тропа́рь  пра́здника. Та́же, є҆ктенїа̀ и҆ ѿпꙋ́стъ. На повече́рїи,  по трист҃о́мъ, конда́къ пра́здника. Полꙋ́нощницꙋ пое́мъ по  ѻ҆бы́чаю съ каѳі́смою и҆ тропарѝ ѻ҆бы́чными. На  оу҆́трени, на Бг҃ъ гдⷭ҇ь, тропа́рь пра́здника, три́жды. По  ѻ҆бо́ихъ каѳі́смахъ, сѣда́льны пра́здника, и҆ чтє́нїѧ.  Канѡ́нъ пра́здника со і҆рмосо́мъ на д҃і, і҆рмо́съ по  два́жды. Катава́сїа, то́йже і҆рмо́съ. По г҃-й пѣ́сни,  сѣда́ленъ пра́здника, два́жды. По ѕ҃-й пѣ́сни, конда́къ и҆  і҆́косъ пра́здника: и҆ чте́нїе въ про́логѣ. На ѳ҃-й  пѣ́сни, Чⷭ҇тнѣ́йшꙋю не пое́мъ, но пое́мъ припѣ́вы  пра́здника, ꙗ҆́коже и҆ на са́мый пра́здникъ. Свѣти́ленъ  пра́здника два́жды. На хвали́техъ стїхи̑ры пра́здника на д҃.  Сла́ва, и҆ ны́нѣ, самогла́сенъ пра́здника. Посе́мъ  славосло́вїе вели́кое. По трист҃о́мъ тропа́рь пра́здника,  є҆ди́ножды. Та́же є҆ктєнїѝ, и҆ ѿпꙋ́стъ: и҆ ѻ҆бы́чное  и҆схожде́нїе въ притво́ръ, и҆ ча́съ пе́рвый. На часѣ́хъ,  тропа́рь и҆ конда́къ пра́здника. На лїтꙋргі́и, блажє́нна,  пѣ́снь ѳ҃-ѧ, со і҆рмосо́мъ на ѕ҃. По вхо́дѣ тропа́рь  пра́здника. Сла́ва, и҆ ны́нѣ, конда́къ пра́здника.  Прокі́менъ, А҆ллилꙋ́їа, и҆ прича́стенъ пра́здника:  а҆по́столъ (с. сл҃д ѡ҆б.) и҆ є҆ѵⷢ҇лїе днѐ. [зрѝ] Ст҃а́гѡ  же прилꙋчи́вшагѡсѧ слꙋ́жбꙋ пое́мъ на повече́рїи, и҆лѝ ка́кѡ  настоѧ́тель и҆зво́литъ. 
🕅комм. А҆́ще ли прилꙋчи́тсѧ ѿда́нїе  пра́здника срѣ́тенїѧ гдⷭ҇нѧ въ недѣ́лю, пре́жде недѣ́ли  мытарѧ̀ и҆ фарїсе́а: 
Въ сꙋббѡ́тꙋ ве́чера, на ма́лѣй вече́рни стїхи̑ры  воскрⷭ҇ны по ѻ҆бы́чаю. На стїхо́внѣ стїхи́ра воскрⷭ҇на  є҆ди́на, и҆ пра́здника стїхо́вна съ припѣ́вы вели́кїѧ  вече́рни. Сла́ва, и҆ ны́нѣ, пра́здника. Тропа́рь воскрⷭ҇нъ.  Сла́ва, и҆ ны́нѣ, пра́здника. На вели́цѣй вече́рни, по  предначина́тельномъ ѱалмѣ̀ пое́мъ, Бл҃же́нъ мꙋ́жъ,  каѳі́смꙋ всю̀. На Гдⷭ҇и воззва́хъ, стїхи̑ры воскрⷭ҇ны г҃, и҆  а҆нато́лїевъ а҃, и҆ пра́здника ѕ҃, поє́мыѧ на са́мый  пра́здникъ. Сла́ва, пра́здника: И҆ ны́нѣ, бг҃оро́диченъ а҃- й гла́са. На лїті́и стїхи̑ры пра́здника. Сла́ва, и҆ ны́нѣ,  пра́здника. На стїхо́внѣ стїхи̑ры воскрⷭ҇ны. Сла́ва, и҆  ны́нѣ, пра́здника. На бл҃гослове́нїи хлѣ́бѡвъ тропа́рь,  Бцⷣе дв҃о, два́жды: и҆ пра́здника є҆ди́ножды, и҆ чте́нїе  въ посла́нїихъ а҆пⷭ҇льскихъ. На оу҆́трени, на Бг҃ъ гдⷭ҇ь,  тропа́рь воскрⷭ҇нъ два́жды. Сла́ва, и҆ ны́нѣ, пра́здника.  По ѻ҆бои́хъ каѳі́смахъ сѣда́льны воскрⷭ҇ны, и҆  бг҃оро́дичны и҆́хъ: и҆ чте́нїе во є҆ѵⷢ҇лїи толково́мъ, и҆  полѷеле́й, и҆ тропарѝ: А҆́гг҃льскїй собо́ръ: ѵ҆пакоѝ  гла́са, и҆ чте́нїе. Степє́нна, и҆ прокі́менъ гла́са.  Всѧ́кое дыха́нїе: є҆ѵⷢ҇лїе воскрⷭ҇но, и҆ про́чее воскрⷭ҇но  и҆ до канѡ́на. Канѡ́нъ воскрⷭ҇нъ со і҆рмосо́мъ на д҃: и҆  бцⷣѣ на в҃: и҆ пра́здника на и҃. Катава́сїа пра́здника,  Сꙋ́шꙋ глꙋбороди́тельнꙋю зе́млю: По г҃-й пѣ́сни, конда́къ и҆  і҆́косъ пра́здника: и҆ сѣда́ленъ пра́здника, два́жды. По  ѕ҃-й пѣ́сни, конда́къ и҆ і҆́косъ воскрⷭ҇нъ: и҆ чте́мъ  про́логъ. На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ. Сла́ва, и҆ ны́нѣ, пра́здника. На хвали́техъ  стїхи̑ры воскрⷭ҇ны д҃: и҆ пра́здника со сла́внымъ (с. сл҃є)  д҃, со стїхѝ пра́здничными. Сла́ва, стїхи́ра є҆ѵⷢ҇льскаѧ:  И҆ ны́нѣ, Пребл҃гослове́нна є҆сѝ бцⷣе дв҃о: И҆  славосло́вїе вели́кое. По трист҃о́мъ тропа́рь воскрⷭ҇нъ  то́чїю. є҆ктєнїѝ, и҆ ѿпꙋ́стъ, и҆ ѡ҆глаше́нїе  стꙋді́тово, и҆ и҆схожде́нїе ѻ҆бы́чное въ притво́ръ, и҆  ча́съ пе́рвый. На часѣ́хъ, тропа́рь воскрⷭ҇нъ. Сла́ва,  пра́здника: И҆ ны́нѣ, бг҃оро́диченъ часѡ́въ. По трист҃о́мъ  конда́къ пра́здника, и҆ коне́чный ѿпꙋ́стъ. Та́кожде и҆ на  про́чихъ часѣ́хъ глаго́лемъ тропарѝ и҆ кондакѝ. На  лїтꙋргі́и, бл҃жє́нна гла́са, на ѕ҃: и҆ пра́здника пѣ́снь  ѳ҃-ѧ, на д҃. По вхо́дѣ тропа́рь воскрⷭ҇нъ, и҆ пра́здника.  Сла́ва, конда́къ воскрⷭ҇нъ: И҆ ны́нѣ, конда́къ пра́здника.  Прокі́менъ гла́са, и҆ пра́здника. А҆по́столъ и҆ є҆ѵⷢ҇лїе  недѣ́ли рѧ́дъ, и҆ пра́здника. Прича́стенъ: Хвали́те гдⷭ҇а  съ нб҃съ: Дрꙋгі́й, пра́здника. [зрѝ] Прилꙋчи́вшагѡсѧ же  ст҃а́гѡ рѧдова́гѡ въ сїю̀ недѣ́лю слꙋ́жбꙋ пое́мъ на  повече́рїи, и҆лѝ ка́кѡ настоѧ́тель и҆зво́литъ. 
[зрѝ]комм. Оу҆ка́зъ ѡ҆ пра́здницѣ срѣ́тенїѧ  гдⷭ҇нѧ, а҆́ще въ ко́й де́нь срѣ́тенїе бꙋ́детъ, и҆лѝ въ  ко́й де́нь слꙋчи́тсѧ ѿда́нїе є҆гѡ̀. 
А҆́ще ли слꙋчи́тсѧ пра́здникъ срѣ́тенїѧ гдⷭ҇нѧ въ  недѣ́лю блꙋ́днагѡ, и҆лѝ въ понедѣ́льникъ, и҆лѝ во  вто́рникъ мѧсопꙋ́стныѧ недѣ́ли, ѿдае́тсѧ пра́здникъ въ  пѧто́къ тоѧ́же недѣ́ли. А҆́ще ли слꙋчи́тсѧ въ сре́дꙋ, и҆лѝ  четверто́къ, и҆лѝ пѧто́къ, и҆лѝ въ сꙋббѡ́тꙋ мѧсопꙋ́стныѧ  недѣ́ли: и҆ ѿдае́тсѧ во вто́рникъ сы́рныѧ недѣ́ли. А҆́ще  ли слꙋчи́тсѧ въ недѣ́лю мѧсопꙋ́стнꙋю, и҆лѝ въ  понедѣ́льникъ сы́рныѧ недѣ́ли: и҆ ѿдае́тсѧ въ  четверто́къ тоѧ́же недѣ́ли. А҆́ще ли слꙋчи́тсѧ во  вто́рникъ, и҆лѝ въ сре́дꙋ сыропꙋ́стныѧ недѣ́ли: и҆  ѿдае́тсѧ въ сꙋббѡ́тꙋ тоѧ́же недѣ́ли. А҆́ще ли слꙋчи́тсѧ  въ четверто́къ сы́рный, и҆лѝ въ пѧто́къ, и҆лѝ въ сꙋббѡ́тꙋ:  и҆ ѿдае́тсѧ въ недѣ́лю (с. сл҃є ѡ҆б.) сыропꙋ́стнꙋю.  А҆́ще ли срѣ́тенїе бꙋ́детъ въ недѣ́лю сыропꙋ́стнꙋю, тогда̀  пра́зднꙋемъ є҆ди́нъ де́нь. 
[зрѝ]комм. А҆́ще слꙋчи́тсѧ ѿда́нїе срѣ́тенїѧ  гдⷭ҇нѧ въ недѣ́лю фарїсе́евꙋ, и҆лѝ блꙋ́днагѡ, и҆лѝ  сыропꙋ́стнꙋю. 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны  гла́са, по ѻ҆бы́чаю. На стїхо́внѣ стїхи́ра воскре́сна: и҆  пра́здника стїхо́вна вели́кїѧ вече́рни. На вели́цѣй  вече́рни, на Гдⷭ҇и воззва́хъ, стїхи̑ры воскрⷭ҇ны г҃, и҆  трїѡ́ди г҃, и҆ пра́здника, со сла́внымъ, д҃. Сла́ва,  трїѡ́ди: И҆ ны́нѣ, бг҃оро́диченъ а҃-й гла́са. А҆́ще ли  хра́мъ срѣ́тенїѧ: И҆ ны́нѣ, пра́здника. На лїті́и стїхи̑ры  пра́здника, и҆ трїѡ́ди хвали̑тныѧ, кромѣ̀ сла́вна. Сла́ва,  трїѡ́ди: И҆ ны́нѣ, пра́здника. На стїхо́внѣ стїхи̑ры  воскрⷭ҇ны. Сла́ва, трїѡ́ди: И҆ ны́нѣ, пра́здника. На  бл҃гослове́нїи хлѣ́бѡвъ, тропа́рь, Бцⷣе дв҃о, два́жды: и҆  пра́здника є҆ди́ножды. На Бг҃ъ гдⷭ҇ь, тропа́рь воскрⷭ҇нъ,  два́жды. Сла́ва, и҆ ны́нѣ пра́здника. По каѳі́смахъ  сѣда́льны воскрⷭ҇ны, и҆ бг҃оро́дичны и҆́хъ, и҆ чте́нїе: и҆  пое́мъ полѷеле́й. ѱало́мъ: Хвали́те и҆́мѧ гдⷭ҇не: и҆  дрꙋгі́й ѱало́мъ: И҆сповѣ́дайтесѧ гдⷭ҇еви: 
[зрѝ] А҆́ще ли недѣ́лѧ блꙋ́днагѡ, и҆лѝ сыропꙋ́стнаѧ.  Пое́мъ и҆ г҃-й ѱало́мъ: На рѣка́хъ вавѷлѡ́нскихъ: со  а҆ллилꙋ́їею. 
А҆́ще недѣ́лѧ фарїсе́а. Пое́мъ непоро́чны: и҆ про́чее  воскрⷭ҇но, и҆ до канѡ́на. Канѡ́нъ воскрⷭ҇нъ со і҆рмосо́мъ на  д҃: и҆ трїѡ́ди, на д҃: и҆ пра́здника на ѕ҃. Катава́сїа  пра́здника. По г҃-й пѣ́сни, конда́къ и҆ сѣда́ленъ трїѡ́ди.  Сла́ва, и҆ ны́нѣ, пра́здника. По ѕ҃-й пѣ́сни, конда́къ и҆  і҆́косъ пра́здника. На ѳ҃-й пѣ́сни, пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ. Сла́ва, трїѡ́ди: И҆ ны́нѣ,  пра́здника. На хвали́техъ стїхи̑ры воскрⷭ҇ны, д҃: и҆  пра́здника, со сла́внымъ, д҃. Сла́ва, трїѡ́ди: И҆ ны́нѣ,  Пребл҃гослове́нна є҆сѝ: 
(с. сл҃ѕ) 
[А҆́ще недѣ́лѧ сыропꙋ́стнаѧ. И҆ по стїхи́рахъ  пра́здника глаго́лемъ припѣ́вы: Воскрⷭ҇нѝ гдⷭ҇и бж҃е мо́й:  и҆ пое́мъ самогла́снꙋ стїхи́рꙋ трїѡ́ди днѐ. Сла́ва, и҆́нꙋ  стїхи́рꙋ. И҆ ны́нѣ, Пребл҃гослове́нна є҆сѝ: и҆ по  ѿпꙋ́стѣ, Сла́ва, и҆ ны́нѣ, стїхи́ра є҆ѵⷢ҇льскаѧ, и҆  ча́съ а҃-й. На часѣ́хъ, тропа́рь воскрⷭ҇нъ. Сла́ва,  пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ пра́здника, и҆ трїѡ́ди, премѣнѧ́юще  глаго́лемъ. На лїтꙋргі́и, бл҃жє́нна гла́са на д҃, и҆  трїѡ́ди пѣ́снь г҃-ѧ, на д҃: и҆ пра́здника ѳ҃-ѧ на д҃. По  вхо́дѣ тропа́рь воскрⷭ҇нъ, и҆ пра́здника. Сла́ва, конда́къ  трїѡ́ди: И҆ ны́нѣ, пра́здника. Прокі́менъ днѐ. и҆  пра́здника. [зрѝ] Въ сꙋббѡ́тꙋ оу҆́бѡ мѧсопꙋ́стнꙋю  ѿда́нїе срѣ́тенїѧ не быва́етъ: та́кожде и҆ въ недѣ́лю  мѧсопꙋ́стнꙋю. 
🕅комм. А҆́ще ли ѿда́нїе срѣ́тенїѧ гдⷭ҇нѧ  слꙋчи́тсѧ во вто́рникъ, и҆лѝ четверто́къ сы́рныѧ недѣ́ли,  и҆ пое́мъ си́це: 
Ве́черъ, на Гдⷭ҇и воззва́хъ, стїхи̑ры пра́здника на ѕ҃.  Сла́ва, и҆ ны́нѣ, пра́здника. На стїхо́внѣ трїѡ́ди  самогла́сенъ днѐ, два́жды: и҆ мч҃нченъ, съ припѣ́вы  ѻ҆бы́чными. Сла́ва, и҆ ны́нѣ, пра́здника. Тропа́рь  пра́здника. Рѧдова́гѡ же ст҃а́гѡ слꙋ́жбꙋ пое́мъ на  повече́рїи, и҆лѝ ка́кѡ настоѧ́тель и҆зво́литъ. На  оу҆́трени, на Бг҃ъ гдⷭ҇ь, тропа́рь пра́здника, три́жды. По  каѳі́смахъ сѣда́льны пра́здника. Канѡ́нъ пра́здника, со  і҆рмосо́мъ на д҃і. А҆ и҆дѣ́же трипѣ́снецъ, пое́мъ  пра́здника со і҆рмосо́мъ на ѕ҃: и҆ трїѡ́ди на и҃. По г҃-й  пѣ́сни сѣда́ленъ трїѡ́ди: пи́санъ по в҃-й каѳі́смѣ.  Сла́ва, и҆ ны́нѣ, пра́здника. По ѕ҃-й пѣ́сни конда́къ и҆  і҆́косъ пра́здника. На ѳ҃-й пѣ́сни пое́мъ Чⷭ҇тнѣ́йшꙋю:  Свѣти́ленъ пра́здника, два́жды. На хвали́техъ стїхи̑ры  пра́здника, на д҃. Сла́ва, и҆ ны́нѣ, пра́здника. На  стїхо́внѣ трїѡ́ди, самогла́сенъ днѐ, два́жды: (с. сл҃ѕ  ѡ҆б.) и҆ мч҃нченъ. Сла́ва, и҆ ны́нѣ, пра́здника. Тропа́рь  пра́здника: є҆ктенїа̀, и҆ ѿпꙋ́стъ. На лїтꙋргі́и,  бл҃жє́нна пра́здника, пѣ́снь ѳ҃-ѧ на ѕ҃. По вхо́дѣ  тропа́рь пра́здника, Сла́ва, и҆ ны́нѣ, конда́къ пра́здника.  Прокі́менъ, А҆ллилꙋ́їа, и҆ прича́стенъ пра́здника.  А҆по́столъ, и҆ є҆ѵⷢ҇лїе днѐ. Въ сре́дꙋ же и҆ пѧто́къ  ѿда́нїе срѣ́тенїѧ не быва́етъ. 
🕅комм. А҆́ще ли ѿда́нїе срѣ́тенїѧ гдⷭ҇нѧ  слꙋчи́тсѧ въ сꙋббѡ́тꙋ сыропꙋ́стнꙋю: 
Въ пѧто́къ сы́рный ве́чера, на Гдⷭ҇и воззва́хъ, стїхи̑ры  пра́здника, г҃: и҆ ѻ҆тцє́въ г҃. Сла́ва, ѻ҆тцє́въ: И҆  ны́нѣ, пра́здника. Прокі́менъ, и҆ паремїа̀ днѐ, и҆ по не́й  прокі́менъ: Да оу҆пова́етъ і҆и҃ль на гдⷭ҇а: На стїхо́внѣ  трїѡ́ди самогла́сенъ днѐ два́жды: и҆ мч҃нченъ. Сла́ва,  ѻ҆тцє́въ: И҆ ны́нѣ, пра́здника. Тропа́рь ѻ҆тцє́въ.  Сла́ва, и҆ ны́нѣ, пра́здника. На оу҆́трени, на Бг҃ъ гдⷭ҇ь,  тропа́рь пра́здника два́жды. Сла́ва, ѻ҆тцє́въ: И҆ ны́нѣ,  пра́здника. По каѳі́смахъ сѣда́льны пра́здника. Канѡ́нъ  пра́здника со і҆рмосо́мъ на и҃: и҆ ѻ҆тцє́въ на ѕ҃.  Катава́сїа пра́здника. По г҃-й пѣ́сни конда́къ и҆ і҆́косъ  ѻ҆тцє́въ, и҆ сѣда́ленъ и҆́хъ, два́жды. Сла́ва, и҆ ны́нѣ,  пра́здника. По ѕ҃-й пѣ́сни конда́къ и҆ і҆́косъ пра́здника.  На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ пра́здника.  Сла́ва, ѻ҆тцє́въ: И҆ ны́нѣ, пра́здника, На хвали́техъ  стїхи̑ры пра́здника г҃: и҆ ѻ҆тцє́въ г҃. Сла́ва,  ѻ҆тцє́въ: И҆ ны́нѣ, пра́здника. Славосло́вїе вели́кое.  Тропа́рь ѻ҆тцє́въ: Сла́ва, и҆ ны́нѣ, пра́здника. и҆  ѻ҆бы́чное и҆схожде́нїе въ притво́ръ: и҆ ча́съ а҃-й, и҆  коне́чный ѿпꙋ́стъ. На лїтꙋргі́и, бл҃жє́нна пра́здника,  пѣ́снь ѳ҃-ѧ, на д҃: и҆ ѻ҆тцє́въ пѣ́снь ѕ҃, на д҃. По  вхо́дѣ тропа́рь пра́здника, и҆ ѻ҆тцє́въ. Сла́ва, конда́къ  ѻ҆тцє́въ: И҆ ны́нѣ, пра́здника. прокі́менъ пра́здника, и҆  (с. сл҃з) ѻ҆тцє́въ. А҆по́столъ, и҆ є҆ѵⷢ҇лїе днѐ, и҆  ѻ҆тцє́въ. Прича́стенъ пра́здника, и҆ ѻ҆тцє́въ. 
і҃. Ст҃а́гѡ мч҃нка харала́мпїа. 
На Гдⷭ҇и воззва́хъ, стїхи̑ры, гла́съ ѕ҃. Подо́бенъ: Всю̀  ѿложи́вше: Сла́ва, и҆ ны́нѣ, бг҃оро́диченъ и҆лѝ  крⷭ҇тобг҃оро́диченъ. Тропа́рь, гла́съ д҃: Мч҃нкъ тво́й  гдⷭ҇и: пи́санъ сегѡ̀ мцⷭ҇а въ а҃-й де́нь. Канѡ́нъ, гла́съ  ѕ҃, на д҃. По г҃-й пѣ́сни сѣда́ленъ, гла́съ г҃. По ѕ҃-й  пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Подо́бствовавъ бл҃года́тїю сщ҃е́нства сла́вне, цр҃ковь  свѣ́тлѡ оу҆краси́лъ є҆сѝ бж҃е́ственнымъ страда́нїемъ,  є҆́же за хрⷭ҇та̀ прїѧ́лъ є҆сѝ до́блественнѡ ра́дꙋѧсѧ,  харала́мпїе честны́й, свѣти́льниче всемі́рный, ѡ҆сїѧва́ѧй  концы̀, ꙗ҆́кѡ непобѣди́мый. 
а҃і. Ст҃а́гѡ сщ҃енномч҃нка вла́сїа: 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ а҃.  Подо́бенъ: Нбⷭ҇ныхъ чинѡ́въ: Сла́ва, гла́съ д҃: Ꙗ҆́кѡ  до́бръ: На стїхо́внѣ ѻ҆ктѡ́иха. Сла́ва, ст҃а́гѡ, гла́съ  ѕ҃: Прозѧ́бъ въ поще́нїи: Тропа́рь, гла́съ д҃: И҆ нра́вѡмъ  прича́стникъ: септе́мврїа въ г҃ де́нь. На оу҆́трени,  канѡ́нъ ст҃а́гѡ на д҃, гла́съ д҃. По г҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Бж҃е́ственное прозѧбе́нїе, цвѣ́тъ неꙋвѧда́емый, лозы̀  хрⷭ҇то́вы розго̀ многострада́льнаѧ, бг҃оно́се вла́сїе,  вѣ́рою чтꙋ́щыѧ па́мѧть твою̀ весе́лїѧ твоегѡ̀ и҆спо́лни,  молѧ́сѧ непреста́ннѡ ѡ҆ всѣ́хъ на́съ. 
Та́же сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Сщ҃е́нїѧ пома́занїемъ, и҆ мꙋче́нїѧ кро́вїю оу҆краси́лсѧ  є҆сѝ сла́вне (с. сл҃з ѡ҆б.) вла́сїе, и҆ сїѧ́еши всю́дꙋ въ  вы́шнихъ ликꙋ́ѧ, и҆ на́съ назира́ѧ въ хра́мъ тво́й  прише́дшыѧ, и҆ въ не́мъ тебѣ̀ непреста́ннѡ зовꙋ́щыѧ:  всѣ́хъ на́съ соблюдѝ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва ст҃а́гѡ. 
🕃 Въ то́йже де́нь прпⷣбнагѡ ѻ҆тца̀ на́шегѡ  дими́трїа прилꙋ́цкагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀. 
Тропа́рь, гла́съ а҃: 
Свы́ше ѿ бг҃а прпⷣбне бл҃года́ть прїѧ́лъ є҆сѝ  дх҃о́внꙋю, и҆ ѿ негѡ̀ оу҆́бѡ позна́лсѧ є҆сѝ бл҃же́нне.  тогѡ̀ ра́ди и҆ ты̀ дх҃омъ позна́лъ є҆сѝ лꙋ̑чшаѧ є҆гѡ̀,  бꙋ́дꙋщагѡ вѣ́ка пребыва́нїе, и҆ по́стнически и҆спыта́всѧ во  свои́хъ ѻ҆би́телехъ. и҆ ны́нѣ со а҆́гг҃лы ликовствꙋ́ѧ,  сп҃сꙋ всѣ́хъ за ны̀ моли́сѧ ст҃е дими́трїе, да всѝ  вопїе́мъ: сла́ва да́вшемꙋ тѝ крѣ́пость: сла́ва  вѣнча́вшемꙋ тѧ̀: сла́ва дѣ́йствꙋющемꙋ тобо́ю всѣ̑мъ  и҆сцѣлє́нїѧ. 
Конда́къ, гла́съ и҃. Подо́бенъ: Взбра́нной: 
Ѿ ю҆́ности прпⷣбне крⷭ҇тъ тво́й взе́мъ, хрⷭ҇тꙋ̀  послѣ́довалъ є҆сѝ, въ мл҃твахъ и҆ поще́нїихъ, во  бдѣ́нїихъ же и҆ ѕлострада́нїихъ, пло́ть твою̀ и҆знꙋрѧ́ѧ.  тѣ́мже и҆ всеви́дѧщее ѻ҆́ко твоѧ̑ трꙋды̀ ви́дѣвъ, чꙋдесы̀  тѧ̀ прославлѧ́етъ, и҆ всѣ́хъ зва́ти тебѣ̀ наꙋча́етъ:  ра́дꙋйсѧ прпⷣбне ѻ҆́тче дими́трїе, по́стникѡвъ  оу҆добре́нїе. 
🕃 И҆ преставле́нїе ст҃а́гѡ бл҃говѣ́рнагѡ вели́кагѡ  кн҃зѧ все́волода, нарече́ннагѡ во ст҃о́мъ креще́нїи  гаврїи́ла, псковска́гѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
И҆з̾ мла́да ꙗ҆ви́лсѧ є҆сѝ бг҃омꙋ́дре кнѧ́же  гаврїи́ле бж҃е́ственный (с. сл҃и) сосꙋ́дъ, и҆збра́нъ бг҃ови,  бл҃гоче́стїемъ воспита́нъ, вѣ́рꙋ непоро́чнꙋ соблю́дъ, и҆  мнѡ́ги ст҃ы̑ѧ цр҃кви оу҆стро́ивъ, и҆згна́нїе претерпѣ́лъ  є҆сѝ ѿ свои́хъ, ꙗ҆́коже и҆ цѣломꙋ́дрїи прароди́тели  твоѝ ѿ бра́та оу҆бїе́нїе. съ ни́миже предстоѧ̀ ст҃ѣ́й  трⷪ҇цѣ моли́сѧ, держа́вы рѡ́сскїѧ нача́льникѡмъ  сохранє́ннымъ бы́ти, и҆ всѣ̑мъ на́мъ сп҃сти́сѧ. 
Конда́къ, гла́съ и҃. Подо́бенъ: Взбра́нной: 
Многомꙋ́дреннѡ пресели́всѧ во гра́дъ пско́въ, бл҃же́нне  кнѧ́же гаврїи́ле, пло́дъ бл҃гі́й бг҃ови въ жи́зни се́й бы́лъ  є҆сѝ, присноцвѣтꙋ́щь добродѣ́тельми, и҆ ꙗ҆́коже дв҃дъ  неѕло́бїемъ: тогѡ̀ ра́ди полꙋчи́лъ є҆сѝ жи́знь вѣ́чнꙋю на  нб҃сѣ́хъ, всегда̀ зрѧ̀ ст҃ꙋ́ю трⷪ҇цꙋ, молѝ и҆зба́витисѧ  на́мъ ѿ всѧ́кихъ бѣ́дъ, да зове́мъ тѝ: ра́дꙋйсѧ  оу҆твержде́нїе гра́дꙋ на́шемꙋ. 
в҃і. И҆́же во ст҃ы́хъ ѻ҆тца̀ на́шегѡ меле́тїа,  а҆рхїепі́скопа а҆нтїохі́и вели́кїѧ. 
Стїхи̑ры ѻ҆ктѡ́иха г҃, и҆ меле́тїа г҃, гла́съ д҃.  Подо́бенъ: Ꙗ҆́кѡ до́блѧ: Тропа́рь, гла́съ д҃: Пра́вило  вѣ́ры: септе́мврїа во в҃-й де́нь. На оу҆́трени, ѻ҆́ба  канѡ́на ѻ҆ктѡ́иха: и҆ ст҃а́гѡ на д҃, гла́съ и҃. По г҃-й  пѣ́сни, сѣда́ленъ ст҃а́гѡ, гла́съ и҃. По ѕ҃-й пѣ́сни, 
Конда́къ, гла́съ ѕ҃: 
Дх҃о́внагѡ твоегѡ̀ дерзнове́нїѧ оу҆боѧ́всѧ ѿстꙋ́пникъ  бѣ́гаетъ македо́нїй: мл҃твенное же слꙋже́нїе соверша́юще  твоѝ рабѝ, любо́вїю притека́емъ, а҆́гг҃лѡмъ собесѣ́дниче  меле́тїе, ѻ҆́гненный мечꙋ̀ хрⷭ҇та̀ бг҃а на́шегѡ, всѧ̑  безбѡ́жныѧ закала́ѧй: воспѣва́емъ тѧ̀ свѣти́льника,  просвѣти́вшаго всѧ̑. 
🕂 Въ то́йже де́нь, и҆́же во ст҃ы́хъ ѻ҆тца̀  на́шегѡ а҆леѯі́а митрополі́та, всеѧ̀ рѡссі́и  чꙋдотво́рца. 
А҆́ще нѣ́сть по́стъ, и҆ и҆зво́литъ настоѧ́тель пѣ́ти  ст҃и́телю а҆леѯі́ю со бдѣ́нїемъ, пое́мъ є҆мꙋ̀ ꙗ҆́коже  (с. сл҃и ѡ҆б.) про́чымъ вели́кимъ ст҃ы̑мъ и҆мꙋ́щымъ  бдѣ́нїе. [зрѝ] А҆́ще ли по́стъ: пое́мъ є҆мꙋ̀ по ма́рковѣ  главѣ̀, ꙗ҆́коже оу҆каза́сѧ пѣ́ти ѡ҆брѣ́тенїю честны́ѧ  главы̀ прⷣте́чевы. [зрѝ] А҆ и҆дѣ́же лежа́тъ мо́щи є҆гѡ̀,  подо́бнѣ и҆ во хра́мѣ, пое́тсѧ слꙋ́жба є҆гѡ̀ по ма́рковѣ  главѣ̀, ꙗ҆́коже срѣ́тенїѧ гдⷭ҇нѧ. На ма́лѣй вече́рни,  стїхи̑ры на д҃, гла́съ и҃. Подо́бенъ: Ѽ пресла́внагѡ  чꙋдесѐ! Сла́ва, гла́съ то́йже, самогла́сенъ: Прїиди́те  рѡссі́йстїи собо́ри: И҆ ны́нѣ, бг҃оро́диченъ, гла́съ  то́йже. На стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: съ припѣ́вы и҆́хъ. а҃-й, Сщ҃е́нницы твоѝ  ѡ҆блекꙋ́тсѧ въ пра́вдꙋ: в҃, Бл҃же́нъ мꙋ́жъ боѧ́йсѧ гдⷭ҇а:  Сла́ва, и҆ ны́нѣ, бг҃оро́диченъ, подо́бенъ то́йже:  Ѡ҆бра́дованнаѧ ра́дꙋйсѧ: По трист҃о́мъ глаго́лемъ, 
Тропа́рь, гла́съ и҃: 
Ꙗ҆́кѡ а҆пⷭ҇лѡмъ сопресто́льна, и҆ врача̀ предо́бра, и҆  слꙋжи́телѧ бл҃гопрїѧ́тна, къ ра́цѣ твое́й честнѣ́й  притека́юще ст҃и́телю а҆леѯі́е, бг҃омꙋ́дре чꙋдотво́рче,  соше́дшесѧ любо́вїю въ па́мѧть твою̀ свѣ́тлѡ пра́зднꙋемъ,  въ пѣ́снехъ и҆ пѣ́шихъ ра́дꙋющесѧ, и҆ хрⷭ҇та̀ сла́вѧще,  таковꙋ́ю бл҃года́ть тебѣ̀ дарова́вшаго и҆сцѣле́нїй, и҆  гра́дꙋ твоемꙋ̀ вели́кое оу҆твержде́нїе. 
Сла́ва, и҆́нъ тропа́рь, гла́съ д҃: 
А҆пⷭ҇льскихъ догма̑тъ ѻ҆па́сна храни́телѧ, цр҃кве  рѡссі́йскїѧ па́стырѧ и҆ оу҆чи́телѧ, пребл҃же́ннагѡ  а҆леѯі́а ст҃и́телѧ па́мѧть пра́зднꙋюще, славосло́вимъ  хрⷭ҇та̀ бг҃а на́шего пѣ́сньми достодо́лжными, дарова́вшаго  на́мъ оу҆го́дника своего̀ ꙗ҆́кѡ ѻ҆би́льный и҆сто́чникъ  точа́щь врачева̑нїѧ, гра́дꙋ же москвѣ̀ похвалꙋ̀ и҆  оу҆твержде́нїе. 
И҆ ны́нѣ, бг҃оро́диченъ. Є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, по ѻ҆бы́чномъ ѱалмѣ̀:  Пое́мъ Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ,  стїхи̑ры (с. сл҃ѳ) на и҃: гла́съ є҃. Подо́бенъ: Ра́дꙋйсѧ:  И҆́ны стїхи̑ры, гла́съ в҃: Подо́бенъ: Кі́ими похва́льными:  Сла́ва, гла́съ ѕ҃: Ст҃и́телей оу҆добре́нїе: И҆ ны́нѣ,  бг҃оро́диченъ а҃-й. Вхо́дъ. Прокі́менъ днѐ. Чтє́нїѧ трѝ,  ст҃и́тєльскаѧ. На лїті́и стїхи̑ры хра́ма: и҆ ст҃а́гѡ  самогла́сны г҃, гла́съ и҃: Прпⷣбне ѻ҆́тче: Сла́ва: гла́съ  ѕ҃: Є҆гда̀ прише́лъ є҆сѝ ѿ цр҃ѧ̀: И҆ ны́нѣ,  бг҃оро́диченъ: По́сланъ бы́сть: На стїхо́внѣ, стїхи̑ры,  гла́съ в҃. Подо́бенъ: До́ме є҆ѵфра́ѳовъ: съ припѣ́вы  и҆́хъ. Сла́ва, гла́съ ѕ҃, самогла́сенъ: Бл҃гі́й ра́бе: И҆  ны́нѣ: Творе́цъ и҆ и҆зба́витель: На бл҃гослове́нїи  хлѣ́бѡвъ тропарѝ ѻ҆́ба по є҆ди́ножды, пи́саны на ма́лѣй  вече́рни: и҆ Бцⷣе дв҃о: є҆ди́ножды. и҆ Бꙋ́ди и҆́мѧ гдⷭ҇не,  три́жды: съ пѣ́нїемъ. и҆ чте́мъ ѿ житїѧ̀ ст҃а́гѡ  а҆леѯі́а. А҆́ще же нѣ́сть бдѣ́нїѧ: Тропа́рь ст҃а́гѡ.  Сла́ва, и҆ ны́нѣ, бг҃оро́диченъ а҃-й. На оу҆́трени, на  Бг҃ъ гдⷭ҇ь, тропа́рь ст҃а́гѡ. Сла́ва, дрꙋгі́й. И҆ ны́нѣ,  бг҃оро́диченъ а҃-й. и҆ ѻ҆бы̑чныѧ каѳі̑смы. По а҃-й  каѳі́смѣ сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ, и҆ чте́мъ є҆ѵⷢ҇лїе днѐ толково́е. По в҃-й  каѳі́смѣ сѣда́ленъ, гла́съ д҃, два́жды. Сла́ва, и҆ ны́нѣ,  бг҃оро́диченъ. и҆ чте́мъ ѿ житїѧ̀ ст҃а́гѡ. По полѷеле́и  сѣда́ленъ ст҃а́гѡ, гла́съ и҃, два́жды. Сла́ва, и҆ ны́нѣ,  бг҃оро́диченъ и҆ чте́нїе ст҃а́гѡ: Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ то́йже: Чⷭ҇тна̀  пред̾ гдⷭ҇емъ: Сті́хъ: Что̀ возда́мъ гдⷭ҇еви: Всѧ́кое  дыха́нїе: Є҆ѵⷢ҇лїе і҆ѡа́нна, зача́ло л҃ѕ: а҆́зъ є҆́смь  две́рь: По н҃-мъ ѱалмѣ̀ стїхи́ра, гла́съ ѕ҃: Неиздае́ма  є҆́сть бл҃года́ть: Канѡ́нъ бцⷣы со і҆рмосо́мъ на ѕ҃: и҆  ст҃а́гѡ два̀ канѡ́на, на и҃: а҃-й, гла́съ и҃. в҃-й, гла́съ  д҃: Катава́сїа: Ѿве́рзꙋ оу҆ста̀ моѧ̑: По г҃-й пѣ́сни,  сѣда́ленъ, гла́съ д҃. Сла́ва, гла́съ и҃. И҆ ны́нѣ,  бг҃оро́диченъ: и҆ чте́мъ ѿ житїѧ̀ ст҃а́гѡ. По ѕ҃-й  пѣ́сни, 
(с. сл҃ѳ ѡ҆б.) 
Конда́къ, гла́съ и҃. Подо́бенъ: Взбра́нной: 
Бж҃е́ственнаго и҆ пречестна́го ст҃и́телѧ хрⷭ҇то́ва,  но́ваго чꙋдотво́рца а҆леѯі́а, вѣ́рнѡ всѝ пою́ще лю́дїе,  любо́вїю да оу҆бл҃жи́мъ, ꙗ҆́кѡ па́стырѧ вели́каго,  слꙋжи́телѧ же и҆ оу҆чи́телѧ премꙋ́дра землѝ рѡссі́йстѣй:  дне́сь въ па́мѧть є҆гѡ̀ прите́кше, ра́достнѡ возопїе́мъ  пѣ́снь бг҃оно́сномꙋ: ꙗ҆́кѡ и҆мѣ́ѧ дерзнове́нїе къ бг҃ꙋ,  многоѡбра́зныхъ на́съ и҆зба́ви ѡ҆бстоѧ́нїй, да зове́мъ тѝ:  ра́дꙋйсѧ оу҆твержде́нїе гра́дꙋ на́шемꙋ. 
И҆ і҆́косъ, и҆ чте́мъ про́логъ. По ѳ҃-й пѣ́сни,  свѣти́ленъ ст҃а́гѡ, два́жды. Сла́ва, и҆ ны́нѣ,  бг҃оро́диченъ. На хвали́техъ стїхи̑ры, на д҃, гла́съ и҃.  Подо́бенъ: Что̀ вы̀ нарече́мъ: Сла́ва, гла́съ ѕ҃: Человѣ́че  бж҃їй: И҆ ны́нѣ, Бцⷣе, ты̀ є҆сѝ лоза̀: Славосло́вїе  вели́кое. По трⷭ҇то́мъ тропа́рь. Сла́ва, и҆ ны́нѣ,  бг҃оро́диченъ. Є҆ктєнїѝ, и҆ ѿпꙋ́стъ, и҆ дае́тсѧ ст҃ы́й  є҆ле́й ѿ канди́ла ст҃а́гѡ, и҆ ча́съ а҃. На а҃-мъ часѣ̀,  тропа́рь ст҃а́гѡ. И҆ ны́нѣ, бг҃оро́диченъ часѡ́въ. По  трист҃о́мъ конда́къ є҆гѡ̀, и҆ соверше́нный ѿпꙋ́стъ. На  лїтꙋргі́и, бл҃жє́нна ѿ канѡ́на, пѣ́снь г҃-ѧ и҆ ѕ҃-ѧ.  Прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀  возда́мъ гдⷭ҇еви: А҆по́столъ ко є҆вре́ємъ, зача́ло тл҃є:  Повинꙋ́йтесѧ наста́вникѡмъ: А҆ллилꙋ́їа: Воззва́ша првⷣнїи:  Сті́хъ: Мнѡ́ги скѡ́рби првⷣнымъ: Є҆ѵⷢ҇лїе лꙋкѝ, зача́ло  к҃д: Ста̀ і҆и҃съ на мѣ́стѣ ра́внѣ: Призри́частенъ: Въ  па́мѧть вѣ́чнꙋю: [зрѝ] Ст҃а́гѡ же меле́тїа слꙋ́жбꙋ пое́мъ  на повече́рїи: и҆лѝ когда̀ настоѧ́тель и҆зво́литъ.  Тропа́рь, и҆ конда́къ є҆гѡ̀, пи́саны вы́ше сегѡ̀. 
г҃і. Прпⷣбнагѡ ѻ҆тца̀ на́шегѡ мартїнїа́на. 
Стїхи̑ры ѻ҆ктѡ́иха г҃, и҆ ст҃а́гѡ г҃, гла́съ в҃.  Подо́бенъ: Є҆гда̀ ѿ дре́ва: Сла́ва, гла́съ то́йже,  самогла́сенъ: Ра́дꙋйсѧ (с. с҃м) честна́ѧ: На стїхо́внѣ  ѻ҆ктѡ́иха. Сла́ва, ст҃а́гѡ, гла́съ ѕ҃, самогла́сенъ:  И҆спещре́нъ ѻ҆де́ждею: 
Тропа́рь, гла́съ и҃: 
Пла́мень и҆скꙋше́нїй сле́зъ тече́ньми погаси́лъ є҆сѝ  бл҃же́нне, и҆ мѡрска́ѧ волнє́нїѧ, и҆ ѕвѣре́й стремлє́нїѧ  ѡ҆бꙋзда́вый, взыва́лъ є҆сѝ: препросла́вленъ є҆сѝ  всеси́льне, ѻ҆гнѧ̀ и҆ бꙋ́ри сп҃сы́й мѧ̀. 
На оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на  д҃, гла́съ в҃. По г҃-й пѣ́сни сѣда́ленъ, гла́съ д҃. По ѕ҃- й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Ꙗ҆́кѡ подви́жника бл҃гоче́стїѧ и҆скꙋ́сна, и҆  страда́льца произволе́нїемъ честна́го, и҆ пꙋсты́ни жи́телѧ  и҆ все́льника, въ пѣ́снехъ досто́йнѡ восхва́лимъ  мартїнїа́на присночестна́го: то́й бо ѕмі́ѧ попра̀. 
И҆ і҆́косъ, и҆ про́логъ. По ѳ҃-й пѣ́сни свѣти́ленъ  ѻ҆ктѡ́иха. Сла́ва, ст҃а́гѡ: И҆ ны́нѣ, бг҃оро́диченъ. 
д҃і. Прпⷣбнагѡ ѻ҆тца̀ на́шегѡ а҆ѵѯе́нтїа. 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ д҃.  Подо́бенъ: Да́лъ є҆сѝ зна́менїе: Сла́ва, гла́съ и҃: Чⷭ҇таѧ  дх҃а ст҃а́гѡ мꙋ́дрость: На стїхо́внѣ ѻ҆ктѡ́иха. Тропа́рь,  гла́съ а҃: Пꙋсты́нный жи́тель: септе́мврїа въ к҃ѳ-й де́нь.  На оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на д҃,  гла́съ д҃. По г҃-й пѣ́сни сѣда́ленъ, гла́съ и҃. По ѕ҃-й  пѣ́сни, 
Конда́къ, гла́съ в҃. Подо́бенъ: Въ мл҃твахъ: 
Наслади́всѧ бг҃омꙋ́дре воздержа́нїѧ, и҆ жела̑нїѧ пло́ти  твоеѧ̀ ѡ҆бꙋзда́въ, ꙗ҆ви́лсѧ є҆сѝ вѣ́рою сїѧ́ѧ, ꙗ҆́коже  са́дъ посредѣ̀ раѧ̀ процвѣ́лъ є҆сѝ, а҆ѵѯе́нтїе ѻ҆́тче  сщ҃е́нне. 
И҆ і҆́косъ. Свѣти́ленъ ѻ҆ктѡ́иха. Сла́ва, ст҃а́гѡ: И҆  ны́нѣ, бг҃оро́диченъ. 
(с. см҃ ѡ҆б.) 
🕂 И҆ прпⷣбнагѡ ѻ҆тца̀ на́шегѡ кѡнстанті́на  фїло́софа, во мні́сѣхъ кѷрі́лла, оу҆чи́телѧ  слове́нскагѡ. 
Тропа́рь, гла́съ д҃: 
Ѿ пеле́нъ прилѣ́жнѡ премꙋ́дрость сестрꙋ̀ себѣ̀  сотвори́въ, бг҃огла́се, пресвѣ́тлꙋю ви́дѣвъ, ꙗ҆́кѡ  дв҃и́цꙋ чи́стꙋ, ю҆́же прїе́мъ, приведѐ, ꙗ҆́кѡ мони̑сты  златы́ми се́ю оу҆краси́въ свою̀ дꙋ́шꙋ и҆ оу҆́мъ, и҆  ѡ҆брѣ́тесѧ ꙗ҆́кѡ дрꙋгі́й кѷрі́ллъ, бл҃же́нне, ра́зꙋмомъ  и҆ и҆ и҆́менемъ мꙋ́дре. 
Конда́къ, гла́съ в҃. Подо́бенъ: Твє́рдыѧ: 
Тве́рдымъ и҆ бг҃одꙋхнове́ннымъ оу҆че́нїемъ просвѣща́ѧ  мі́ръ пресвѣ́тлыми зарѧ́ми, ѡ҆бтечѐ, ꙗ҆́кѡ мо́лнїѧ  вселе́ннꙋю, кѷрі́лле бл҃же́нне, разсѣва́ѧ пресвѣ́тлое  бж҃їе сло́во, на за́падѣ и҆ сѣ́верѣ и҆ ю҆́зѣ мі́ръ  просвѣща́ѧ чꙋдесы̀. 
є҃і. Ст҃а́гѡ а҆пⷭ҇ла ѻ҆ни́сїма. 
Стїхи̑ры ѻ҆ктѡ́иха г҃: и҆ а҆пⷭ҇ла г҃, гла́съ а҃.  Подо́бенъ: Нбⷭ҇ныхъ чинѡ́въ: На стїхо́внѣ ѻ҆ктѡ́иха.  Тропа́рь, гла́съ г҃: А҆пⷭ҇ле ст҃ы́й ѻ҆ни́сїме: ѻ҆ктѡ́врїа  въ а҃-й де́нь. На оу҆́трени, ѻ҆́ба канѡ́на ѻ҆ктѡ́иха: и҆  ст҃а́гѡ на д҃, гла́съ ѕ҃. По г҃-й пѣ́сни, сѣда́ленъ,  гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆́кѡ лꙋча̀ возсїѧ́лъ є҆сѝ вселе́ннѣй, зарѧ́ми сїѧ́ѧ  со́лнца бл҃же́нне всесвѣ́тлагѡ па́ѵла, мі́ръ  просвѣти́вшагѡ: тѣ́мже тѧ̀ почита́емъ, ѻ҆ни́сїме сла́вне. 
ѕ҃і. Ст҃а́гѡ мч҃нка памфі́ла, и҆ и҆̀же съ ни́мъ. 
Стїхи̑ры мч҃нкѡвъ г҃, гла́съ а҃. Подо́бенъ: Нбⷭ҇ныхъ  чинѡ́въ: Тропа́рь, гла́съ д҃: Мч҃нцы твоѝ гдⷭ҇и:  септе́мврїа въ к҃-й де́нь. На оу҆́трени, канѡ́нъ, гла́съ  д҃. По г҃-й пѣ́сни сѣда́ленъ, гла́съ д҃. По ѕ҃-й пѣ́сни, 
(с. см҃а) 
Конда́къ, гла́съ д҃. Подо́бенъ: Вознесы́йсѧ: 
Мꙋче́нїємъ стра̑шнымъ предлежа́щымъ, гдⷭ҇ни страда́льцы  до́блїи въ небоѧ́зненномъ ра́дꙋющесѧ мꙋдрова́нїи, си́мъ  собесѣ́доваша ѡ҆ пло́ти неради́вше. тѣ́мже  наслѣ́дствоваша вѣ́чнꙋющꙋю сла́вꙋ, ѡ҆ на́съ молѧ́щесѧ  при́снѡ восхвалѧ́ющихъ и҆́хъ по́двиги. 
з҃і. 🕃 Ст҃а́гѡ великомч҃нка ѳео́дѡра тѵ́рѡна. 
Стїхи̑ры ст҃а́гѡ на ѕ҃, гла́съ в҃. Подо́бенъ: Є҆гда̀  ѿ дре́ва: И҆́ны стїхи̑ры, гла́съ д҃. Подо́бенъ: Ꙗ҆́кѡ  до́блѧ: Сла́ва, гла́съ ѕ҃, самогла́сенъ: Сщ҃е́нїѧ да́ръ: На  стїхо́внѣ ѻ҆ктѡ́иха. Сла́ва, ст҃а́гѡ, гла́съ и҃:  Страда́льчески мꙋ́жествомъ: 
Тропа́рь, гла́съ в҃: 
Ве́лїѧ вѣ́ры и҆справлє́нїѧ, во и҆сто́чницѣ пла́мене,  ꙗ҆́кѡ на водѣ̀ оу҆покое́нїѧ, ст҃ы́й мч҃нкъ ѳео́дѡръ  ра́довашесѧ: ѻ҆гне́мъ бо всесожже́гсѧ, ꙗ҆́кѡ хлѣ́бъ  сла́дкїй трⷪ҇цѣ принесе́сѧ. тогѡ̀ мл҃твами хрⷭ҇тѐ бж҃е  сп҃сѝ дꙋ́шы на́шѧ. 
На оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на  ѕ҃, гла́съ и҃. По г҃-й пѣ́сни, сѣда́ленъ, гла́съ д҃,  два́жды. По ѕ҃-й пѣ́сни, 
Конда́къ, гла́съ и҃: 
Вѣ́рꙋ хрⷭ҇то́вꙋ ꙗ҆́кѡ щи́тъ внꙋ́трь прїи́мъ въ  се́рдцѣ твое́мъ, проти̑вныѧ си̑лы попра́лъ є҆сѝ  многострада́льче, и҆ вѣнце́мъ нбⷭ҇нымъ вѣнча́лсѧ є҆сѝ  вѣ́чнѡ ѳео́дѡре, ꙗ҆́кѡ непобѣди́мый. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, ст҃а́гѡ,  гла́съ в҃: Бж҃е́ственныхъ: На лїтꙋргі́и, бл҃же́нна  ѻ҆ктѡ́иха, на д҃: и҆ ст҃а́гѡ пѣ́снь г҃-ѧ, на д҃.  Прокі́менъ, гла́съ з҃: Возвесели́тсѧ првⷣникъ ѡ҆ гдⷭ҇ѣ:  Сті́хъ: Оу҆слы́ши бж҃е гла́съ мо́й: А҆по́столъ къ тїмоѳе́ю,  зача́ло сч҃в. А҆ллилꙋ́їа, гла́съ (с. см҃а ѡ҆б.) д҃:  Првⷣникъ ꙗ҆́кѡ фі́нїѯъ процвѣте́тъ: Сті́хъ: Насажде́ни  въ домꙋ̀ гдⷭ҇ни: Є҆ѵⷢ҇лїе і҆ѡа́нна, зача́ло н҃в:  Прича́стенъ: Въ па́мѧть вѣ́чнꙋю: 
и҃і. И҆́же во ст҃ы́хъ ѻ҆тца̀ на́шегѡ льва̀, па́пы  ри́мскагѡ. 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ и҃.  Подо́бенъ: Что̀ вы̀ нарече́мъ: Тропа́рь, гла́съ и҃.  Правосла́вїѧ наста́вниче: ѻ҆ктѡ́врїа въ а҃і-й де́нь. На  оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на д҃,  гла́съ и҃. По г҃-й пѣ́сни, сѣда́ленъ, гла́съ г҃. По ѕ҃-й  пѣ́сни, 
Конда́къ, гла́съ г҃. Подо́бенъ: Дв҃а дне́сь: 
На прⷭ҇то́лѣ сла́вне сщ҃е́нства сѣ́дъ, и҆ львѡ́въ  оу҆ста̀ слове́сныхъ загради́въ, догма́ты бг҃одꙋхнове́нными  чⷭ҇тны́ѧ трⷪ҇цы ѡ҆зари́лъ є҆сѝ свѣ́тъ бг҃оразꙋ́мїѧ  твоемꙋ̀ ста́дꙋ. сегѡ̀ ра́ди просла́вилсѧ є҆сѝ ꙗ҆́кѡ  бж҃е́ственный таи́нникъ бж҃їѧ бл҃года́ти. 
И҆ і҆́косъ. Свѣти́ленъ ѻ҆ктѡ́иха. Сла́ва, ст҃а́гѡ. 
ѳ҃і. Ст҃а́гѡ а҆пⷭ҇ла а҆рхі́ппа. 
Стїхи̑ры ѻ҆ктѡ́иха, г҃: и҆ а҆пⷭ҇ла г҃, гла́съ и҃.  Подо́бенъ: Мч҃нцы: Тропа́рь, гла́съ г҃: А҆пⷭ҇ле ст҃ы́й:  ѻ҆ктѡ́врїа въ ѕ҃-й де́нь. На оу҆́трени, ѻ҆́ба канѡ́на  ѻ҆ктѡ́иха: и҆ а҆пⷭ҇ла на д҃, гла́съ д҃. По г҃-й пѣ́сни,  сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆́кѡ ѕвѣздꙋ̀ вели́кꙋю тѧ̀ цр҃ковь и҆мꙋ́щи а҆рхі́ппе,  чꙋде́съ твои́хъ лꙋча́ми просвѣща́ема, зове́тъ тебѣ̀:  сп҃сѝ вѣ́рою почита́ющыѧ па́мѧть твою̀. 
(с. см҃в) 
к҃. Прпⷣбнагѡ ѻ҆тца̀ на́шегѡ льва̀, є҆пⷭ҇кпа  ката́нскагѡ. 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ и҃.  Подо́бенъ: Гдⷭ҇и а҆́ще и҆ на сꙋди́щи: Тропа́рь, гла́съ д҃:  Пра́вило вѣ́ры: септе́мврїа во в҃-й де́нь. На оу҆́трени,  ѻ҆́ба канѡ́на ѻ҆ктѡ́иха: и҆ ст҃а́гѡ на д҃, гла́съ и҃. По  г҃-й пѣ́сни, сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́коже свѣти́льника превели́ка цр҃ковь и҆́мать  всебл҃же́нне, тебѐ па́че со́лнца сїѧ́юща, ю҆́же твои́ми  мл҃твами сохранѝ бл҃же́нне, непобѣди́мꙋ и҆ непоколеби́мꙋ  ѿ є҆́реси всѧ́кїѧ, и҆ нескве́рнꙋ, ꙗ҆́кѡ приснопа́мѧтный. 
к҃а. Прпⷣбнагѡ ѻ҆тца̀ на́шегѡ тїмоѳе́а, и҆́же въ  сѷмво́лѣхъ: И҆ и҆́же во ст҃ы́хъ ѻ҆тца̀ на́шегѡ  є҆ѵста́ѳїа а҆рхїепⷭ҇кпа а҆нтїохі́йскагѡ. 
Стїхи̑ры прпⷣбнагѡ г҃, гла́съ и҃. Подо́бенъ: Ѽ  пресла́внагѡ чꙋдесѐ! и҆ ст҃и́телѧ г҃, гла́съ то́йже.  Подо́бенъ: Что́ вы нарече́мъ: Тропа́рь, гла́съ д҃: Бж҃е  ѻ҆тє́цъ на́шихъ: ное́мврїа въ к҃-й де́нь. На оу҆́трени,  канѡ́нъ ѻ҆ктѡ́иха є҆ди́нъ, со і҆рмосо́мъ на ѕ҃: и҆ ст҃ы́хъ  два̀, на и҃: прпⷣбнагѡ, гла́съ и҃: ст҃и́телѧ, гла́съ з҃. По  г҃-й пѣ́сни, сѣда́ленъ прпⷣбнагѡ, гла́съ и҃. Сла́ва,  ст҃и́телѧ, гла́съ г҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Ꙗ҆́кѡ ѕвѣзда̀ многосвѣ́тлаѧ ѿ восто́ка возсїѧ́въ,  ѡ҆зари́лъ є҆сѝ въ сердца́хъ вѣ́рныхъ добродѣ́тєли  чꙋде́съ твои́хъ, чꙋдоно́сче всебл҃же́нне тїмоѳе́е. 
(с. см҃в ѡ҆б.) 
к҃в. Ѡ҆брѣ́тенїе чⷭ҇тны́хъ моще́й ст҃ы́хъ мч҃нкъ, и҆̀же  во є҆ѵге́нїи: 
Стїхи̑ры ѻ҆ктѡ́иха г҃, и҆ мч҃нкѡвъ г҃, гла́съ д҃:  Подо́бенъ: Зва́нный свы́ше: Тропа́рь, гла́съ д҃: Мч҃нцы  твоѝ гдⷭ҇и: септе́мврїа въ к҃-й де́нь. На оу҆́трени,  ѻ҆́ба канѡ́на ѻ҆ктѡ́иха: и҆ ст҃ы́хъ на д҃, гла́съ и҃. По  г҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ѿ землѝ возсїѧ́вше ꙗ҆́кѡ свѣти̑ла пра́вды,  нече́стїѧ всю̀ ѿрази́сте мглꙋ̀: и҆ вѣ́рныхъ просвѣща́ете  мч҃нцы бжⷭ҇твеннїи, трⷪ҇цы побѡ́рницы. 
Та́же сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Крѣ́пцыи вѣ́ры столпѝ, добропобѣ́днїи мч҃нцы, за  хрⷭ҇та̀ под̾е́мше разли̑чныѧ мꙋ̑ки, и҆ на лѣ̑та мнѡ́га  сокрове́ни бы́сте: и҆ ны́нѣ ꙗ҆ви́стесѧ ꙗ҆́кѡ  многоцѣ́нное бога́тство, и҆ въ цр҃ковь бж҃їю че́стнѡ  носи́ми, а҆рхїере́а бж҃їѧ дла́ньми, просѧ́щымъ раздава́ете,  є҆́же на по́льзꙋ. тѣ́мъ моли́тесѧ ѡ҆ дꙋша́хъ на́шихъ. 
к҃г. Ст҃а́гѡ сщ҃енномч҃нка полѷка́рпа, є҆пⷭ҇кпа  смѵ́рнскагѡ: 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ а҃.  Подо́бенъ: Нбⷭ҇ныхъ чинѡ́въ: Тропа́рь, гла́съ д҃: И҆  нра́вѡмъ прича́стникъ: септе́мврїа въ г҃-й де́нь. На  оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на д҃,  гла́съ в҃. По г҃-й пѣ́сни, сѣда́ленъ, гла́съ и҃. По ѕ҃-й  пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Плоды̀ словє́сныѧ гдⷭ҇еви приносѧ̀ полѷка́рпе мꙋ́дре,  добродѣ́телей жє́ртвы: тѣ́мже и҆ ѿ бг҃а досто́инъ  і҆ера́рхъ просла́вилсѧ є҆сѝ. сегѡ̀ ра́ди дне́сь  просвѣ́щшесѧ твои́ми словесы̀, воспѣва́емъ твою̀  достохва́льнꙋю па́мѧть, сла́вѧще гдⷭ҇а. 
И҆ і҆́косъ. Свѣти́ленъ ѻ҆ктѡ́иха. Сла́ва, ст҃а́гѡ: И҆  ны́нѣ, бг҃оро́диченъ. 
(с. см҃г) 
к҃д. 🕂 Пе́рвое и҆ второ́е ѡ҆брѣ́тенїе чⷭ҇тны́ѧ  главы̀ прⷣте́чевы: 
А҆́ще не є҆́сть по́стъ, ве́черъ пое́мъ, Бл҃же́нъ мꙋ́жъ:  а҃-й а҆нтїфѡ́нъ: На Гдⷭ҇и воззва́хъ, стїхи̑ры на ѕ҃, гла́съ  є҃. Подо́бенъ: Ра́дꙋйсѧ: Сла́ва, гла́съ ѕ҃: Сокро́вище  бж҃е́ственныхъ дарѡ́въ: И҆ ны́нѣ: Кто̀ тебѐ не  оу҆бл҃жи́тъ: Вхо́дъ. Прокі́менъ днѐ, и҆ чтє́нїѧ г҃: а҃-е,  Прⷪ҇ро́чества и҆са́їина: Та́кѡ глаго́летъ гдⷭ҇ь: в҃-е,  Прⷪ҇ро́чества малахі́ина: Та́кѡ глаго́летъ гдⷭ҇ь  вседержи́тель: г҃-е, Премꙋ́дрости соломѡ́ни: Првⷣникъ а҆́ще  пости́гнетъ: Є҆ктенїа̀. На стїхо́внѣ стїхи̑ры, гла́съ в҃.  Подо́бенъ: Є҆гда̀ ѿ дре́ва: съ припѣ́вы и҆́хъ. Сла́ва,  гла́съ в҃: Ꙗ҆́коже бж҃е́ственныхъ: И҆ ны́нѣ, бг҃оро́диченъ  воскрⷭ҇нъ. По трист҃о́мъ глаго́лемъ, 
Тропа́рь, гла́съ д҃: 
Ѿ землѝ возсїѧ́вши прⷣте́чева глава̀, лꙋчы̀  и҆спꙋща́етъ нетлѣ́нїѧ, вѣ̑рнымъ и҆сцѣле́нїй, свы́ше  собира́етъ мно́жество а҆́гг҃лъ, до́лѣ же созыва́етъ  человѣ́ческїй ро́дъ, є҆диногла́снꙋю возсыла́ти сла́вꙋ  хрⷭ҇тꙋ̀ бг҃ꙋ. 
Сла́ва, и҆ ны́нѣ, бг҃оро́диченъ: Є҆́же ѿ вѣ́ка: и҆  ѿпꙋ́стъ. На оу҆́трени, на Бг҃ъ гдⷭ҇ь, тропа́рь два́жды.  Сла́ва, и҆ ны́нѣ, бг҃оро́диченъ: и҆ ѻ҆бы̑чныѧ каѳі̑смы. По  а҃-й каѳі́смѣ сѣда́ленъ, гла́съ д҃. два́жды. Сла́ва, и҆  ны́нѣ, бг҃оро́диченъ: и҆ чте́нїе. По в҃-й каѳі́смѣ  сѣда́ленъ, гла́съ д҃, два́жды. Сла́ва, и҆ ны́нѣ,  бг҃оро́диченъ: и҆ чте́нїе прⷣте́чи. По полѷеле́и  сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ: и҆ чте́нїе. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, гла́съ д҃: Та́мѡ возращꙋ̀ ро́гъ дв҃дови.  Сті́хъ: Помѧнѝ гдⷭ҇и дв҃да: Всѧ́кое дыха́нїе: Є҆ѵⷢ҇лїе  лꙋкѝ, зача́ло л҃а. По н҃-мъ ѱалмѣ̀ стїхи́ра, гла́съ ѕ҃:  Ꙗ҆́же пе́рвѣе на блю́дѣ: Канѡ́нъ бцⷣы со і҆рмосо́мъ (с.  см҃г ѡ҆б.) на ѕ҃: и҆ прⷣте́чи на и҃, гла́съ ѕ҃. Катава́сїа:  Ѿве́рзꙋ оу҆ста̀ моѧ̑: По г҃-й пѣ́сни, сѣда́ленъ, гла́съ  и҃, два́жды. Сла́ва, и҆ ны́нѣ, бг҃оро́диченъ. По ѕ҃-й  пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Прⷪ҇ро́че бж҃їй и҆ прⷣте́че бл҃года́ти, главꙋ̀ твою̀  ꙗ҆́кѡ ши́покъ сщ҃е́ннѣйшїй ѿ землѝ ѡ҆брѣ́тше,  и҆сцѣлє́нїѧ всегда̀ прїе́млемъ: и҆́бо па́ки ꙗ҆́коже  пре́жде въ мі́рѣ проповѣ́дꙋеши покаѧ́нїе. 
И҆ і҆́косъ, и҆ чте́мъ про́логъ. По ѳ҃-й пѣ́сни  свѣти́ленъ, два́жды. Сла́ва, и҆ ны́нѣ, бг҃оро́диченъ. На  хвали́техъ стїхи̑ры на д҃, гла́съ. д҃. Подо́бенъ: Да́лъ  є҆сѝ зна́менїе: Сла́ва, гла́съ ѕ҃: Всечⷭ҇тнꙋ́ю главꙋ̀: И҆  ны́нѣ, бг҃оро́диченъ: Бл҃голюби́вый бж҃е и҆ сп҃се:  Славосло́вїе вели́кое. По трист҃о́мъ тропа́рь. Сла́ва, и҆  ны́нѣ, бг҃оро́диченъ. Є҆ктєнїѝ, и҆ ѿпꙋ́стъ. и҆ дае́тсѧ  є҆ле́й бра́тїи ѿ канди́ла ст҃а́гѡ, и҆ ча́съ а҃-й. На а҃- мъ часѣ̀, тропа́рь прⷣте́чи. По трист҃о́мъ конда́къ  є҆гѡ̀. На лїтꙋргі́и, бл҃жє́нна ѿ канѡ́на, пѣ́снь г҃-ѧ,  и҆ ѕ҃-ѧ. Прокі́менъ, гла́съ з҃: Возвесели́тсѧ првⷣникъ ѡ҆  гдⷭ҇ѣ: Сті́хъ: Оу҆слы́ши бж҃е гла́съ мо́й: А҆по́столъ къ  корі́нѳѧнѡмъ, зача́ло рѻ҃ѕ: Бг҃ъ рекі́й: А҆ллилꙋ́їа, гла́съ  д҃: Првⷣникъ ꙗ҆́кѡ фі́нїѯъ процвѣте́тъ: Сті́хъ:  И҆́стина ѿ землѝ возсїѧ̀. Є҆ѵⷢ҇лїе матѳе́а, зача́ло м҃:  Слы́шавъ і҆ѡа́ннъ во оу҆зи́лищи дѣла̀ хрⷭ҇тѡ́ва:  Прича́стенъ: Въ па́мѧть вѣ́чнꙋю: 
🕅комм. Подоба́етъ вѣ́дати, а҆́ще слꙋчи́тсѧ  ѡ҆брѣ́тенїе чⷭ҇тны́ѧ главы̀ і҆ѡа́нна прⷣте́чи въ недѣ́лю  мѧсопꙋ́стнꙋю, и҆лѝ сыропꙋ́стнꙋю. 
Начина́етсѧ бо съ среды̀ мѧсопꙋ́стныѧ недѣ́ли, и҆  восхо́дитъ до вто́рника д҃-ѧ недѣ́ли вели́кагѡ поста̀. На  ма́лѣй вече́рни, въ сꙋббѡ́тꙋ, стїхи̑ры воскрⷭ҇ны д҃: и҆  бг҃оро́диченъ гла́са. На стїхо́внѣ стїхи́ра воскрⷭ҇на  є҆ди́на, и҆ прⷣте́чи стїхо́вна. По Ны́нѣ ѿпꙋща́еши,  тропа́рь (с. см҃д) воскрⷭ҇нъ. Сла́ва, прⷣте́чи: И҆ ны́нѣ,  бг҃оро́диченъ воскрⷭ҇нъ. є҆ктенїа̀ ма́лаѧ, и҆ ѿпꙋ́стъ. На  вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны  г҃: и҆ трїѡ́ди д҃, и҆ прⷣте́чи г҃. Сла́ва, трїѡ́ди. И҆  ны́нѣ, бг҃оро́диченъ а҃-й, гла́са. 
[зрѝ] А҆́ще ли недѣ́лѧ сыропꙋ́стнаѧ: И҆ пое́мъ  стїхи̑ры воскрⷭ҇ны г҃, и҆ а҆нато́лїевъ а҃: и҆ трїѡ́ди г҃, и҆  прⷣте́чи г҃. Сла́ва, трїѡ́ди: И҆ ны́нѣ, бг҃оро́диченъ а҃- й, гла́са. На лїті́и стїхи̑ры хра́ма, и҆ трїѡ́ди хвали́тныхъ  два̀ стїха̀. 
[зрѝ] А҆́ще недѣ́лѧ мѧсопꙋ́стнаѧ: а҃-й сті́хъ, гла́съ  ѕ҃: Помышлѧ́ю де́нь ѻ҆́нъ: в҃-й, гла́съ то́йже: ѽ каковы́й  ча́съ тогда̀ и҆ де́нь: 
[зрѝ] А҆́ще ли недѣ́лѧ сыропꙋ́стнаѧ: Глаго́лемъ  трїѡ́ди та́кожде въ лїті́и два̀ стїха̀ хвали́тныхъ, а҃-й  сті́хъ, гла́съ є҃: Оу҆вы̀ мнѣ̀, а҆да́мъ рыда́нїемъ  возопѝ: в҃-й, гла́съ то́йже: По́прище добродѣ́телей  ѿве́рзесѧ: 
Сла́ва, прⷣте́чи, гла́съ ѕ҃: Сокро́вище бж҃е́ственныхъ  дарѡ́въ: И҆ ны́нѣ, трїѡ́ди, пи́санъ на лїті́и сла́вникъ. На  стїхо́внѣ стїхи̑ры воскрⷭ҇ны. Сла́ва, прⷣте́чи, гла́съ в҃:  Ꙗ҆́коже бж҃е́ственныхъ оу҆мышле́нїй: И҆ ны́нѣ, трїѡ́ди.  На бл҃гослове́нїи хлѣ́бѡвъ тропа́рь: Бцⷣе дв҃о, три́жды:  и҆ чте́нїе въ посла́нїихъ а҆пⷭ҇льскихъ. На оу҆́трени, на  Бг҃ъ гдⷭ҇ь, тропа́рь воскрⷭ҇нъ, два́жды. Сла́ва, прⷣте́чи:  И҆ ны́нѣ, бг҃оро́диченъ а҃-й, въ то́йже гла́съ. По  каѳі́смахъ сѣда́льны воскрⷭ҇ны съ бг҃оро́дичны и҆́хъ: и҆  чте́нїе во є҆ѵⷢ҇лїи толково́мъ. Та́же, Хвали́те и҆́мѧ  гдⷭ҇не: и҆ И҆сповѣ́дайтесѧ гдⷭ҇еви: глаго́лемъ же и҆ г҃-й  ѱало́мъ: На рѣка́хъ вавѷлѡ́нскихъ: со а҆ллилꙋ́їею. та́же  пое́мъ ѱало́мъ и҆збра́нный прⷣте́чи: и҆ тропарѝ:  А҆́гг҃льскїй собо́ръ: и҆ сѣда́льны ѻ҆́ба по є҆ди́ножды.  Сла́ва, по полѷеле́и сѣда́ленъ: И҆ ны́нѣ, бг҃оро́диченъ,  и҆ чте́нїе прⷣте́чи. Степє́нна, и҆ прокі́менъ гла́са. (с.  см҃д ѡ҆б.) Всѧ́кое дыха́нїе: Є҆ѵⷢ҇лїе воскрⷭ҇но. Воскрⷭ҇нїе  хрⷭ҇то́во: Канѡ́нъ воскрⷭ҇нъ, со і҆рмосо́мъ на д҃: и҆  трїѡ́ди на ѕ҃: и҆ прⷣте́чи на д҃. Катава́сїа трїѡ́ди. 
[зрѝ] А҆́ще недѣ́лѧ сыропꙋ́стнаѧ: Канѡ́нъ воскрⷭ҇нъ,  со і҆рмосо́мъ на д҃: и҆ бцⷣы на в҃: и҆ трїѡ́ди на д҃: и҆  прⷣте́чи на д҃. Катава́сїа трїѡ́ди. По г҃-й пѣ́сни,  конда́къ и҆ і҆́косъ прⷣте́чи, и҆ сѣда́ленъ є҆гѡ̀,  два́жды. Сла́ва, и҆ ны́нѣ, трїѡ́ди. и҆ чте́нїе прⷣте́чи.  По ѕ҃-й пѣ́сни, конда́къ и҆ і҆́косъ трїѡ́ди, и҆  сѷнаѯа́рїй. На ѳ҃-й пѣ́сни, пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ. Сла́ва, прⷣте́чи: И҆ ны́нѣ,  трїѡ́ди. На хвали́техъ стїхи̑ры воскрⷭ҇ны д҃: и҆ ст҃а́гѡ со  сла́внымъ д҃: съ припѣ́вы є҆гѡ̀. и҆ по стїхи́рахъ ст҃а́гѡ,  глаго́лемъ: Воскрⷭ҇нѝ гдⷭ҇и бж҃е мо́й: и҆ пое́мъ стїхи́рꙋ  самогла́снꙋ трїѡ́ди, гла́съ и҃: Данїи́лъ прⷪ҇ро́къ: Сла́ва,  гла́съ а҃: Пред̾ѡчи́стимъ себѐ бра́тїе: И҆ ны́нѣ:  Пребл҃гослове́нна є҆сѝ: 
[зрѝ] А҆́ще недѣ́лѧ сыропꙋ́стнаѧ: Глаго́лемъ та́кожде  припѣ́въ: Воскрⷭ҇нѝ гдⷭ҇и бж҃е мо́й: и҆ пое́мъ стїхи́рꙋ  самогла́снꙋ трїѡ́ди, гла́съ ѕ҃: А҆да́мъ и҆з̾ раѧ̀: Сла́ва,  гла́съ то́йже: Приспѣ̀ вре́мѧ: И҆ ны́нѣ: Пребл҃гослове́нна  є҆сѝ: Славосло́вїе вели́кое. По трист҃о́мъ тропа́рь  воскрⷭ҇нъ. Є҆ктєнїѝ, и҆ ѿпꙋ́стъ, и҆ и҆схожде́нїе  ѻ҆бы́чное въ притво́ръ. Сла́ва, и҆ ны́нѣ, стїхи́ра  є҆ѵⷢ҇льскаѧ: и҆ ча́съ а҃-й. На часѣ́хъ, тропа́рь  воскрⷭ҇нъ. Сла́ва, прⷣте́чи: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ: конда́къ трїѡ́ди и҆ прⷣте́чи,  премѣнѧ́юще глаго́лемъ. На лїтꙋргі́и, бл҃жє́нна гла́са, на  д҃: и҆ трїѡ́ди пѣ́снь г҃-ѧ, на д҃: и҆ прⷣте́чи ѕ҃, на д҃.  По вхо́дѣ тропа́рь воскрⷭ҇нъ, и҆ прⷣте́чи. Сла́ва,  конда́къ є҆гѡ̀: И҆ ны́нѣ, трїѡ́ди. Прокі́менъ, а҆пⷭ҇лъ,  є҆ѵⷢ҇лїе и҆ прича́стенъ пре́жде днѐ, и҆ прⷣте́чи. 
(с. см҃є) 
🕅комм. А҆́ще слꙋчи́тсѧ ѡ҆брѣ́тенїе  чⷭ҇тны́ѧ главы̀ і҆ѡа́нна прⷣте́чи въ сꙋббѡ́тꙋ мѧсопꙋ́стнꙋю: 
Пое́тсѧ пра́здникъ прⷣте́чевъ ве́сь, пре́жде въ пѧто́къ  мѧсопꙋ́стный, непремѣ́ннѡ. 
🕅комм. А҆́ще ли слꙋчи́тсѧ ѡ҆брѣ́тенїе  чⷭ҇тны́ѧ главы̀ і҆ѡа́нна прⷣте́чи въ понедѣ́льникъ, и҆лѝ  во вто́рникъ сы́рныѧ недѣ́ли: 
Въ недѣ́лю ве́чера пое́мъ, Бл҃же́нъ мꙋ́жъ, а҃-й  а҆нтїфѡ́нъ. [Въ про́чыѧ же дни̑ седми́цы сы́рныѧ глаго́летсѧ  каѳі́сма рѧдова́ѧ.] На Гдⷭ҇и воззва́хъ, стїхи̑ры прⷣте́чи  на ѕ҃. Сла́ва, прⷣте́чи. И҆ ны́нѣ, бг҃оро́диченъ  воскрⷭ҇нъ, въ то́йже гла́съ. Прокі́менъ днѐ, и҆ парємїѝ  прⷣте́чи. На стїхо́внѣ трїѡ́ди самогла́сенъ днѐ, два́жды:  и҆ мч҃нченъ. Сла́ва, прⷣте́чи. И҆ ны́нѣ, бг҃оро́диченъ.  Тропа́рь прⷣте́чи. Сла́ва, и҆ ны́нѣ, бг҃оро́диченъ  воскрⷭ҇нъ. И҆ є҆ктенїа̀. На оу҆́трени, на Бг҃ъ гдⷭ҇ь,  тропа́рь прⷣте́чи, два́жды. Сла́ва, и҆ ны́нѣ,  бг҃оро́диченъ: и҆ ѻ҆бы̑чныѧ каѳі̑смы. По а҃-й каѳі́смѣ  сѣда́ленъ трїѡ́ди, и҆ чте́нїе днѐ. По в҃-й каѳі́смѣ  сѣда́льны прⷣте́чи ѻ҆́ба, и҆ чте́нїе прⷣте́чи.  Полѷеле́й и҆ сѣда́ленъ, два́жды. Сла́ва, и҆ ны́нѣ,  бг҃оро́диченъ: и҆ чте́нїе прⷣте́чи. Степє́нна, а҃-й  а҆нтїфѡ́нъ д҃-гѡ гла́са. Прокі́менъ прⷣте́чи. Всѧ́кое  дыха́нїе: Є҆ѵⷢ҇лїе прⷣте́чи, та́же ѱало́мъ н҃. стїхи́ра  прⷣте́чи. Канѡ́нъ бцⷣы, со і҆рмосо́мъ на ѕ҃, и҆ прⷣте́чи  на и҃. Катава́сїа: Ѿве́рзꙋ оу҆ста̀ моѧ̑: А҆ и҆дѣ́же  трипѣ́снецъ, и҆ пое́мъ канѡ́нъ прⷣте́чи, со і҆рмосо́мъ на  ѕ҃: и҆ трїѡ́ди на и҃. По г҃-й пѣ́сни сѣда́ленъ прⷣте́чи,  два́жды. Сла́ва, и҆ ны́нѣ, бг҃оро́диченъ, и҆ чте́нїе  прⷣте́чи. По ѕ҃-й пѣ́сни, конда́къ и҆ і҆́косъ прⷣте́чи,  и҆ про́логъ. По ѳ҃-й пѣ́сни, свѣти́ленъ прⷣте́чи,  два́жды. Сла́ва, и҆ ны́нѣ, бг҃оро́диченъ є҆гѡ̀. На  хвали́техъ стїхи̑ры прⷣте́чи, на д҃. Сла́ва, прⷣте́чи: И҆  (с. см҃є ѡ҆б.) ны́нѣ, бг҃оро́диченъ. На стїхо́внѣ  самогла́сенъ днѐ, два́жды и҆ мч҃нченъ. Сла́ва, прⷣте́чи:  Ꙗ҆́же пе́рвѣе на блю́дѣ: И҆ ны́нѣ, бг҃оро́диченъ, и҆  прѡ́чаѧ ѻ҆бы̑чнаѧ, и҆ ѿпꙋ́стъ, и҆ ча́съ а҃-й. тропа́рь  прⷣте́чи, и҆ по трист҃о́мъ конда́къ є҆гѡ̀. Та́кожде и҆ на  про́чихъ часѣ́хъ. На лїтꙋргі́и, бл҃жє́нна прⷣте́чи,  пѣ́снь г҃-ѧ и҆ ѕ҃-ѧ. Прокі́менъ, а҆по́столъ, А҆ллилꙋ́їа,  є҆ѵⷢ҇лїе, и҆ прича́стенъ, днѐ, и҆ прⷣте́чи. 
🕅комм. А҆́ще ли слꙋчи́тсѧ ѡ҆брѣ́тенїе  чⷭ҇тны́ѧ главы̀ і҆ѡа́нна прⷣте́чи въ сре́дꙋ сы́рныѧ  седми́цы, и҆ пое́мъ слꙋ́жбꙋ є҆гѡ̀, ве́черъ и҆ оу҆́трѡ, во  вто́рникъ сы́рныѧ недѣ́ли. А҆́ще же въ пѧто́къ, и҆ пое́мъ  слꙋ́жбꙋ є҆гѡ̀ въ четверто́къ. 
🕅комм. А҆́ще слꙋчи́тсѧ ѡ҆брѣ́тенїе  чⷭ҇тны́ѧ главы̀ въ четверто́къ сы́рный. 
И҆ въ сре́дꙋ на часѣ́хъ, по Ѡ҆сла́би ѡ҆ста́ви, и҆ по  покло́нѣхъ быва́етъ зво́нъ по ѻ҆бы́чаю и҆ а҆́бїе  глаго́лемъ: Прїиди́те поклони́мсѧ: три́жды. и҆ ѱало́мъ  ѻ҆бы́чный, и҆ є҆ктенїа̀, и҆ стїхи̑ры по предпи́санномꙋ. По  вхо́дѣ прокі́менъ, парємїѝ днѐ, и҆ по си́хъ прокі́менъ:  Да оу҆пова́етъ і҆и҃ль на гдⷭ҇а: Та́же парємїѝ ст҃а́гѡ,  трѝ. Посе́мъ, Сподо́би гдⷭ҇и: На стїхо́внѣ, трїѡ́ди  самогла́сенъ днѐ, два́жды. и҆ мч҃нченъ. Сла́ва, прⷣте́чи:  И҆ ны́нѣ, бг҃оро́диченъ: По ны́нѣ ѿпꙋща́еши, трист҃о́е.  По Ѻ҆́ч҃е на́шъ, тропа́рь прⷣте́чи. Сла́ва, и҆ ны́нѣ,  бг҃оро́диченъ воскрⷭ҇нъ, и҆ є҆ктенїа̀: Поми́лꙋй на́съ бж҃е:  и҆ г҃ покло́ны вели̑кїѧ. посе́мъ мл҃тва: Всест҃а́ѧ трⷪ҇це:  и҆ Бꙋ́ди и҆́мѧ гдⷭ҇не: три́жды, съ покло́ны: и҆ ѱало́мъ  л҃г. Та́же, Досто́йно є҆́сть: и҆ ѿпꙋ́стъ. И҆ вхо́димъ въ  трапе́зꙋ, и҆ разрѣша́емъ на сы́ръ и҆ ꙗ҆́ица. 
🕅комм. А҆́ще слꙋчи́тсѧ ѡ҆брѣ́тенїе  чⷭ҇тны́ѧ главы̀ і҆ѡа́нна прⷣте́чи въ сꙋббѡ́тꙋ сыропꙋ́стнꙋю: 
Въ пѧто́къ ве́чера пое́мъ, Бл҃же́нъ мꙋ́жъ, а҃  а҆нтїфѡ́нъ. (с. см҃ѕ) На Гдⷭ҇и воззва́хъ, стїхи̑ры  прⷣте́чи, подо́бны г҃: и҆ ѻ҆тцє́въ, г҃. Сла́ва,  прⷣте́чи: И҆ ны́нѣ, бг҃оро́диченъ а҃-й, гла́са. Вхо́дъ.  Прокі́менъ днѐ, и҆ паремїа̀. и҆ по не́й прокі́менъ, гла́съ  ѕ҃: Да оу҆пова́етъ і҆и҃ль на гдⷭ҇а: та́же парємїѝ  прⷣте́чи. Сподо́би гдⷭ҇и въ ве́черъ се́й: и҆ є҆ктенїа̀:  И҆спо́лнимъ вече́рнюю мл҃твꙋ: На стїхо́внѣ трїѡ́ди  самогла́сенъ два́жды, и҆ мч҃нченъ. Та́же припѣ́въ:  Возвесели́тсѧ првⷣникъ: и҆ пое́мъ стїхи́рꙋ прⷣте́чи  самогла́снꙋ, гла́съ ѕ҃: Ꙗ҆́же пре́жде на блю́дѣ: Сла́ва,  ѻ҆тцє́въ, гла́съ и҃: Мона́хѡвъ мно́жєства: И҆ ны́нѣ,  бг҃оро́диченъ въ то́йже гла́съ. Тропа́рь прⷣте́чи. Сла́ва,  ѻ҆тцє́въ: И҆ ны́нѣ, бг҃оро́диченъ: Є҆́же ѿ вѣ́ка  оу҆тае́ное: Посе́мъ є҆ктенїа̀: Поми́лꙋй на́съ бж҃е: и҆ г҃  покло́ны вели̑кїѧ. Та́же, Всест҃а́ѧ трⷪ҇це: и҆ Бꙋ́ди и҆́мѧ  гдⷭ҇не: три́жды, и҆ ѱало́мъ л҃г: Бл҃гословлю̀ гдⷭ҇а: и҆  ѿпꙋ́стъ. Въ трапе́зѣ разрѣша́емъ на сы́ръ и҆ ꙗ҆́ица.  [зрѝ] На повече́рїи, пое́мъ канѡ́нъ оу҆со́пшихъ въ  притво́рѣ, ѻ҆ктѡ́иха, гла́са, и҆лѝ бг҃оро́диченъ. По  досто́йно и҆ по трист҃о́мъ конда́къ прⷣте́чи. Сла́ва, и҆  ны́нѣ, трїѡ́ди ѻ҆тцє́въ. На оу҆́трени, на Бг҃ъ гдⷭ҇ь,  тропа́рь прⷣте́чи два́жды. Сла́ва, ѻ҆тцє́въ: И҆ ны́нѣ,  бг҃оро́диченъ а҃-й. По каѳі́смахъ сѣда́льны ѻ҆тцє́въ, и҆  бг҃оро́дичны и҆́хъ, и҆ чте́нїе ѻ҆тцє́въ. Полѷеле́й, и҆  сѣда́льны прⷣте́чи всѝ по є҆ди́ножды. Сла́ва, и҆́же по  полѷеле́и сѣда́льны: И҆ ны́нѣ, бг҃оро́диченъ, и҆ чте́нїе  прⷣте́чи. Степє́нна а҃-й а҆нтїфѡ́нъ д҃-гѡ гла́са.  Прокі́менъ: Всѧ́кое дыха́нїе: и҆ Є҆ѵⷢ҇лїе прⷣте́чи.  ѱало́мъ н҃. Стїхи̑ры прⷣте́чи. Канѡ́нъ прⷣте́чи, со  і҆рмосо́мъ на ѕ҃: и҆ ѻ҆тцє́въ на и҃. Катава́сїа, і҆рмо́съ  трїѡ́ди. стїхосло́вимъ же и҆ в҃-ю пѣ́снь, трїѡ́ди: [Во  ѱалти́ри же пѣ́сни тоѧ̀ не глаго́лемъ.] По г҃-й пѣ́сни,  конда́къ и҆ і҆́косъ прⷣте́чи, и҆ сѣда́ленъ є҆гѡ̀. Сла́ва,  (с. см҃ѕ ѡ҆б.) ѻ҆тцє́въ: И҆ ны́нѣ, бг҃оро́диченъ: и҆  чте́нїе прⷣте́чи. По ѕ҃-й пѣ́сни, конда́къ и҆ і҆́косъ  ѻ҆тцє́въ: и҆ сѷнаѯа́рїй. По ѳ҃-й пѣ́сни, свѣти́ленъ  прⷣте́чи. Сла́ва, ѻ҆тцє́въ: И҆ ны́нѣ, бг҃оро́диченъ. На  хвали́техъ стїхи̑ры прⷣте́чи г҃: и҆ ѻ҆тцє́въ г҃. Сла́ва,  ѻ҆тцє́въ: И҆ ны́нѣ, бг҃оро́диченъ. Славосло́вїе вели́кое.  Тропа́рь прⷣте́чи, Сла́ва, ѻ҆тцє́въ: И҆ ны́нѣ,  бг҃оро́диченъ. и҆ и҆схожде́нїе въ притво́ръ, и҆ ча́съ а҃. На  часѣ́хъ, тропа́рь прⷣте́чи. Сла́ва, ѻ҆тцє́въ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ прⷣте́чи,  и҆ ѻ҆тцє́въ, премѣнѧ́юще глаго́лемъ. На лїтꙋргі́и,  бл҃жє́нна прⷣте́чи, пѣ́снь г҃-ѧ, на д҃: и҆ ѻ҆тцє́въ ѕ҃- ѧ, на д҃. По вхо́дѣ тропа́рь хра́ма, и҆ прⷣте́чи, и҆  ѻ҆тцє́въ. Та́же, конда́къ хра́ма, и҆ прⷣте́чи. Сла́ва,  ѻ҆тцє́въ: И҆ ны́нѣ, хра́ма бцⷣы, и҆лѝ Предста́тельство  хрїстїа́нъ: Прокі́менъ, а҆по́столъ, А҆ллилꙋ́їа, є҆ѵⷢ҇лїе,  и҆ прича́стенъ, пре́жде прⷣте́чи, и҆ пото́мъ ѻ҆тцє́въ:  рѧ́дъ же, а҆по́столъ, и҆ є҆ѵⷢ҇лїе чте́мъ под̾ зача́ломъ. 
🕅комм. А҆́ще ли слꙋчи́тсѧ ѡ҆брѣ́тенїе  чⷭ҇тны́ѧ главы̀ прⷣте́чевы въ понедѣ́льникъ а҃-ѧ недѣ́ли  постѡ́въ: 
Слꙋ́жба всѧ̀ прⷣте́чи пое́тсѧ въ недѣ́лю сы́рнꙋю. 
🕅комм. А҆́ще ли слꙋчи́тсѧ ѡ҆брѣ́тенїе  чⷭ҇тны́ѧ главы̀ прⷣте́чевы въ кі́йлибо де́нь а҃-ѧ недѣ́ли  постѡ́въ: 
И҆ пое́тсѧ слꙋ́жба є҆гѡ̀ въ недѣ́лю сыропꙋ́стнꙋю,  и҆лѝ въ сꙋббѡ́тꙋ а҃-ѧ недѣ́ли постѡ́въ. 
🕅комм. А҆́ще ли слꙋчи́тсѧ ѡ҆брѣ́тенїе  чⷭ҇тны́ѧ главы̀ прⷣте́чевы въ сꙋббѡ́тꙋ а҃-ѧ недѣ́ли  постѡ́въ: 
Въ пѧто́къ ве́чера, каѳі́сма рѧдова́ѧ. На Гдⷭ҇и  воззва́хъ, стїхи̑ры на і҃: трїѡ́ди самогла́сенъ днѐ  два́жды: и҆ прⷣте́чи на д҃: и҆ ѳео́дѡра на д҃. Сла́ва,  ѳео́дѡра: И҆ ны́нѣ, бг҃оро́диченъ а҃-й, гла́са. Вхо́дъ,  прокі́менъ, и҆ (с. см҃з) чтє́нїѧ днѐ, и҆ прⷣте́чи трѝ.  И҆ по да и҆спра́витсѧ мл҃тва моѧ̀, г҃ покло́ны вели̑кїѧ: и҆  прѡ́чаѧ преждеѡсщ҃е́нныхъ. По заамвѡ́нной мл҃твѣ пое́мъ  канѡ́нъ ст҃а́гѡ ѳео́дѡра над̾ ко́лѷвомъ, ꙗ҆́коже  оу҆каза́сѧ въ четыредесѧ́тницѣ на рѧдꙋ̀: и҆ ѿпꙋ́стъ.  [зрѝ] А҆ и҆дѣ́же нѣ́сть преждеѡсщ҃е́нныхъ, на Гдⷭ҇и  воззва́хъ, стїхи̑ры прⷣте́чи г҃: и҆ ѳео́дѡра г҃. Сла́ва,  ѳео́дѡра: И҆ ны́нѣ, бг҃оро́диченъ а҃-й, гла́са прише́дшагѡ,  без̾ вхо́да. Прокі́менъ, и҆ чте́нїе днѐ, и҆ прⷣте́чи. На  стїхо́внѣ, трїѡ́ди самогла́сенъ днѐ, два́жды: и҆ мч҃нченъ.  Та́же, припѣ́въ: Возвесели́тсѧ првⷣникъ: и҆ пое́мъ  стїхи́рꙋ мч҃нка, гла́съ в҃: Бж҃е́ственныхъ дарѡ́въ: пи́санꙋ  въ стїхи́рахъ. Сла́ва, прⷣте́чи гла́съ ѕ҃: Сокро́вище  бж҃е́ственныхъ: И҆ ны́нѣ, Бцⷣе, ты̀ є҆сѝ лоза̀: По  Ны́нѣ ѿпꙋща́еши, тропа́рь прⷣте́чи. Сла́ва, мч҃нка: И҆  ны́нѣ, бг҃оро́диченъ: Всѧ̑ па́че смы́сла: є҆ктенїа̀, и҆ г҃  покло́ны вели̑кїѧ. и҆ пое́мъ канѡ́нъ ст҃а́гѡ ѳео́дѡра над̾  ко́лѷвомъ, и҆ ѿпꙋ́стъ по ѻ҆бы́чаю. Повече́рїе пое́мъ  вели́кое, на не́мже пое́мъ канѡ́нъ оу҆со́пшихъ: и҆ мине́и  рѧдовы́й. Тропари́ же по а҃-мъ трист҃о́мъ, глаго́лемъ  ѻ҆бои́хъ ст҃ы́хъ: а҆ на послѣ́днемъ трист҃о́мъ конда́къ  прⷣте́чи. На оу҆́трени, на Бг҃ъ гдⷭ҇ь, тропа́рь прⷣте́чи,  два́жды. Сла́ва, ѳео́дѡра: И҆ ны́нѣ, бг҃оро́диченъ: Всѧ̑  па́че смы́сла: По а҃-й каѳі́смѣ сѣда́льны прⷣте́чи  ѻ҆́ба. Сла́ва, и҆ ны́нѣ, бг҃оро́диченъ. и҆ чте́нїе  прⷣте́чи. По в҃-й каѳі́смѣ, сѣда́ленъ ѳео́дѡра. Сла́ва,  и҆ ны́нѣ, бг҃оро́диченъ, и҆ чте́нїе прⷣте́чи, и҆лѝ  ѳео́дѡра. Полѷеле́й и҆ сѣда́ленъ прⷣте́чи, два́жды.  Сла́ва, и҆ ны́нѣ, бг҃оро́диченъ: и҆ чте́нїе прⷣте́чи.  Степє́нна, а҃-й а҆нтїфѡ́нъ д҃-гѡ гла́са. Прокі́менъ:  Всѧ́кое дыха́нїе: Є҆ѵⷢ҇лїе прⷣте́чи: ѱало́мъ н҃:  стїхи́ра прⷣте́чи. Канѡ́нъ прⷣте́чи со і҆рмосо́мъ на ѕ҃:  и҆ ѳео́дѡра ѻ҆́ба (с. см҃з ѡ҆б.) канѡ́на на и҃. Катава́сїа:  Ѿве́рзꙋ оу҆ста̀ моѧ̑: Пѣ̑сни же седмꙋ́ю и҆ ѻ҆смꙋ́ю  глаго́лемъ напредѝ въ пѧто́къ. По г҃ пѣ́сни, конда́къ и҆  і҆́косъ, и҆ сѣда́ленъ прⷣте́чи. Сла́ва, ѳео́дѡра: И҆  ны́нѣ, бг҃оро́диченъ: и҆ чте́нїе ѡ҆ ст҃о́мъ ѳео́дѡрѣ. По  ѕ҃-й пѣ́сни, конда́къ и҆ і҆́косъ ѳео́дѡра: и҆ чте́мъ  про́логъ и҆ сѷнаѯа́рїй. По ѳ҃-й пѣ́сни, свѣти́ленъ  прⷣте́чи. Сла́ва, ѳео́дѡра: И҆ ны́нѣ, бг҃оро́диченъ. На  хвали́техъ стїхи̑ры прⷣте́чи, подо́бны г҃: и҆ ѳео́дѡра,  подо́бны г҃. Та́же припѣ́въ: Возвесели́тсѧ првⷣникъ: и҆  пое́мъ самогла́снꙋ стїхи́рꙋ прⷣте́чи, гла́съ ѕ҃:  Всечⷭ҇тнꙋ́ю главꙋ̀: Сла́ва, ѳео́дѡра: И҆ ны́нѣ, Бцⷣе, ты̀  є҆сѝ лоза̀: Славосло́вїе вели́кое. тропа́рь прⷣте́чи.  Сла́ва, ѳео́дѡра: И҆ ны́нѣ, бг҃оро́диченъ. Є҆ктєнїѝ, и҆  ѿпꙋ́стъ. и҆ ѻ҆бы́чное и҆схожде́нїе въ притво́ръ, и҆ ча́съ  а҃-й. На часѣ́хъ, тропа́рь прⷣте́чи. Сла́ва, ѳео́дѡра: И҆  ны́нѣ, бг҃оро́диченъ часѡ́въ. Кондаки́ же глаго́лемъ  премѣнѧ́юще. На лїтꙋргі́и, бл҃же́нна прⷣте́чи, пѣ́снь г҃- ѧ, на д҃: и҆ ѳео́дѡра ѕ҃-ѧ, на д҃. По вхо́дѣ тропа́рь  прⷣте́чи, и҆ ѳео́дѡра, и҆ конда́къ є҆гѡ̀. Сла́ва,  прⷣте́чи: И҆ ны́нѣ, бцⷣы хра́ма, и҆лѝ, Предста́тельство  хрⷭ҇тїа́нъ: Прокі́менъ, А҆ллилꙋ́їа, и҆ прича́стенъ  прⷣте́чи, и҆ ѳео́дѡра є҆ди́нъ. А҆по́столъ же и҆ є҆ѵⷢ҇лїе  пре́жде сꙋббѡ́ты: и҆ ѳео́дѡра под̾ зача́ло: та́же,  прⷣте́чи. 
🕅комм. А҆́ще ли слꙋчи́тсѧ ѡ҆брѣ́тенїе  чⷭ҇тны́ѧ главы̀ і҆ѡа́нна прⷣте́чи въ а҃-ю недѣ́лю  постѡ́въ: 
И҆ пое́тсѧ слꙋ́жба є҆гѡ̀, ꙗ҆́коже оу҆ка́зано въ  недѣ́лю г҃-ю постѡ́въ, кромѣ̀ поклоне́нїѧ крⷭ҇та̀, то́чїю  на лїті́и, Сла́ва, прⷣте́чи: пи́санъ на Гдⷭ҇и воззва́хъ: И҆  ны́нѣ, трїѡ́ди. На стїхо́внѣ, Сла́ва, прⷣте́чи: И҆  ны́нѣ, трїѡ́ди. (с. см҃и) На Бг҃ъ гдⷭ҇ь, тропа́рь  воскрⷭ҇нъ, два́жды. Сла́ва, прⷣте́чи: И҆ ны́нѣ, Пречⷭ҇томꙋ  твоемꙋ̀ ѡ҆́бразꙋ: Катава́сїа трїѡ́ди. 
🕅комм. А҆́ще ли слꙋчи́тсѧ ѡ҆брѣ́тенїе  чⷭ҇тны́ѧ главы̀ прⷣте́чевы въ понедѣ́льникъ в҃-ѧ, и҆лѝ  г҃-ѧ, и҆лѝ д҃-ѧ недѣ́ли постѡ́въ: 
Въ недѣ́лю ве́чера пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры на і҃: трїѡ́ди  днѐ на д҃, повторѧ́юще а҃-ю: и҆ прⷣте́чи на ѕ҃. Сла́ва,  прⷣте́чи: И҆ ны́нѣ, бг҃оро́диченъ а҃-й. Вхо́дъ, прокі́менъ  вели́кїй трїѡ́ди, и҆ чтє́нїѧ прⷣте́чи г҃. Та́же, Сподо́би  гдⷭ҇и въ ве́черъ се́й: и҆ И҆спо́лнимъ вече́рнюю: На  стїхо́внѣ, трїѡ́ди самогла́сенъ днѐ, два́жды, и҆ мч҃нченъ.  Сла́ва, прⷣте́чи. И҆ ны́нѣ, бг҃оро́диченъ по гла́сꙋ  воскрⷭ҇нъ. По Ѻ҆́ч҃е на́шъ: тропа́рь прⷣте́чи. Сла́ва, и҆  ны́нѣ, бг҃оро́диченъ воскрⷭ҇нъ. Є҆ктенїа̀: Поми́лꙋй на́съ  бж҃е: и҆ покло́ны г҃ вели̑кїѧ: и҆ ѿпꙋ́стъ. Полꙋ́нощницꙋ же  пое́мъ по ѻ҆бы́чаю съ каѳі́смою, и҆ тропарѝ ѻ҆бы́чными.  По Чⷭ҇тнѣ́йшꙋю, г҃ покло́ны вели̑кїѧ. На оу҆́трени, на  Бг҃ъ гдⷭ҇ь, тропа́рь прⷣте́чи, два́жды. Сла́ва, и҆ ны́нѣ,  бг҃оро́диченъ. По а҃-й и҆ по в҃-й каѳі́смѣ, глаго́лемъ  сѣда́льны трїѡ́ди, є҆ктєнїи́ же не глаго́лютсѧ. и҆  чте́нїе во є҆фре́мѣ. По г҃-й каѳі́смѣ, глаго́летъ і҆ере́й  є҆ктенїю̀ ма́лꙋю: и҆ сѣда́льны прⷣте́чи ѻ҆́ба, и҆  чте́нїе прⷣте́чи. Полѷеле́й, и҆ сѣда́ленъ прⷣте́чи,  два́жды. Сла́ва, и҆ ны́нѣ, бг҃оро́диченъ: и҆ чте́нїе  прⷣте́чи. Степє́нна, а҃-й а҆нтїфѡ́нъ д҃-гѡ гла́са.  Прокі́менъ, и҆ є҆ѵⷢ҇лїе прⷣте́чи. та́же, ѱало́мъ _н҃,  стїхи́ра прⷣте́чи. Канѡ́нъ прⷣте́чи, со і҆рмосо́мъ на и҃.  Катава́сїа: Ѿве́рзꙋ оу҆ста̀ моѧ̑: А҆ и҆дѣ́же  трипѣ́снецъ: и҆ пое́мъ канѡ́нъ прⷣте́чи, со і҆рмосо́мъ на  ѕ҃: и҆ трипѣ́снецъ на и҃. Катава́сїа трїѡ́ди. По г҃-й  пѣ́сни, сѣда́ленъ прⷣте́чи, два́жды. Сла́ва, и҆ ны́нѣ,  бг҃оро́диченъ, и҆ чте́нїе прⷣте́чи. (с. см҃и ѡ҆б.) По ѕ҃-й  пѣ́сни, конда́къ и҆ і҆́косъ, и҆ про́логъ. Свѣти́ленъ  прⷣте́чи, два́жды. Сла́ва, и҆ ны́нѣ, бг҃оро́диченъ. На  хвали́техъ стїхи̑ры прⷣте́чи, на д҃. Сла́ва, прⷣте́чи. И҆  ны́нѣ, бг҃оро́диченъ є҆гѡ̀. Та́же настоѧ́тель, и҆лѝ  чте́цъ глаго́летъ: Сла́ва тебѣ̀ показа́вшемꙋ на́мъ свѣ́тъ.  Посе́мъ є҆ктенїа̀: И҆спо́лнимъ оу҆́треннюю: та́же, на  стїхо́внѣ, трїѡ́ди самогла́сенъ днѐ, два́жды, и҆ мч҃нченъ.  Сла́ва, прⷣте́чи. И҆ ны́нѣ, бг҃оро́диченъ. Посе́мъ: Бл҃го  є҆́сть: глаго́лемъ є҆ди́ножды. По Ѻ҆́ч҃е на́шъ: тропа́рь  прⷣте́чи. Сла́ва, и҆ ны́нѣ, бг҃оро́диченъ воскрⷭ҇нъ.  є҆ктенїа̀: Поми́лꙋй на́съ бж҃е: и҆ г҃ покло́ны вели̑кїѧ,  без̾ ѿпꙋ́ста, и҆ ча́съ а҃. На часѣ́хъ, тропа́рь  глаго́лемъ прⷣте́чи: и҆ по трист҃о́мъ, конда́къ є҆гѡ̀, и҆  наконе́цъ г҃ покло́ны вели̑кїѧ, и҆ по покло́нѣхъ трист҃а́гѡ  не глаго́лемъ, но глаго́лемъ: хрⷭ҇тѐ свѣ́те: и҆ ѿпꙋ́стъ.  Ча́съ же г҃-й, ѕ҃-й и҆ ѳ҃-й пое́мъ съ каѳі́смами, въ  подо́бное и҆́хъ вре́мѧ, со чте́нїемъ. На ѕ҃-мъ часѣ̀,  чте́тсѧ паремїа̀ днѐ, по чи́нꙋ є҆ѧ̀. [зрѝ] Мл҃твы же  вели́кагѡ васі́лїа по часѣ́хъ глаго́лемъ непремѣ́ннѡ,  є҆́же є҆́сть Влⷣко бж҃е ѻ҆́ч҃е: и҆ Бж҃е и҆ гдⷭ҇и си́лъ:  и҆ Влⷣко гдⷭ҇и і҆и҃се хрⷭ҇тѐ: Є҆гда́ же пое́мъ  полѷеле́й, на часѣ́хъ въ кампа́нъ не оу҆дарѧ́емъ. По  каѳі́смѣ, А҆ллилꙋ́їа, три́жды: та́же, Гдⷭ҇и поми́лꙋй,  три́жды. и҆ чте́цъ глаго́летъ: Сла́ва, тропа́рь прⷣте́чи.  И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ  прⷣте́чи: по Чⷭ҇тнѣ́йшꙋю, г҃ покло́ны вели̑кїѧ. По ѳ҃-мъ  часѣ̀, бл҃жє́нны глаго́лемъ поско́рꙋ без̾ пѣ́нїѧ. По  Ѡ҆сла́би ѡ҆ста́ви: конда́къ хра́ма: Сла́ва, прⷣте́чи. И҆  ны́нѣ, хра́ма бцⷣы. [зрѝ] А҆́ще ли нѣ́сть хра́ма бцⷣы:  И҆ ны́нѣ, Предста́тельство хрⷭ҇тїа́нъ: Посе́мъ, Гдⷭ҇и  поми́лꙋй, м҃. Сла́ва, и҆ ны́нѣ, Чⷭ҇тнѣ́йшꙋю херꙋві̑мъ: и҆  г҃ покло́ны вели̑кїѧ: Та́же, мл҃тва: Всест҃а́ѧ трⷪ҇це: и҆  (с. см҃ѳ) начина́емъ вече́рню по ѻ҆бы́чаю: настоѧ́тель,  и҆лѝ чте́цъ глаго́летъ: Прїиди́те поклони́мсѧ, три́жды. и҆  пое́мъ вече́рню, съ покло́ны, по чи́нꙋ по́стномꙋ. По  ѻ҆бы́чной каѳі́смѣ, на Гдⷭ҇и воззва́хъ, стїхи̑ры на і҃:  трїѡ́ди самогла́сенъ днѐ, два́жды, и҆ мч҃нченъ, и҆ подо́бны  трїѡ́ди г҃: и҆ прⷣте́чи д҃. Сла́ва, прⷣте́чи. И҆ ны́нѣ,  бг҃оро́диченъ по гла́сꙋ, ѻ҆бы́чный. [зрѝ] А҆́ще ли къ  средѣ̀, и҆лѝ пѧткꙋ̀, глаго́лемъ крⷭ҇тобг҃оро́диченъ, по  гла́сꙋ сла́вника. Вхо́дъ со є҆ѵⷢ҇лїемъ. Свѣ́те ти́хїй:  прокі́менъ, и҆ чте́нїе днѐ: Да и҆спра́витсѧ мл҃тва моѧ̀: и҆  г҃ покло́ны вели̑кїѧ. є҆ктенїѝ ма́лыѧ не глаго́лемъ.  Прокі́менъ, а҆по́столъ, А҆ллилꙋ́їа, є҆ѵⷢ҇лїе прⷣте́чи:  Прича́стенъ: Вкꙋси́те: и҆ прⷣте́чи. Лїтꙋргі́а  преждеѡсщ҃е́ннаѧ по ѻ҆бы́чаю. на ѿпꙋ́стѣ і҆ере́й  помина́етъ пре́жде пра́зднꙋемаго ст҃а́го, пото́мъ  наста́вшаго. [зрѝ] Ст҃а́гѡ же прилꙋчи́вшагѡсѧ на рѧдꙋ̀  канѡ́нъ пое́мъ на оу҆́трени по чи́нꙋ: стїхи̑ры же є҆гѡ̀,  ꙗ҆̀же пи́саны на вече́рни, на Гдⷭ҇и воззва́хъ, глаго́лемъ  и҆́хъ на хвали́техъ. [зрѝ] А҆́ще ли ко́еѧ вели́кїѧ ра́ди  нꙋ́жды въ па́мѧть ст҃ы́хъ вели́кихъ и҆мꙋ́щихъ полѷеле́й, не  слꙋчи́тсѧ бы́ти преждесщ҃е́ннѣй лїтꙋргі́и, часы̀ пое́мъ  ꙗ҆́коже вы́ше рече́сѧ. По ѳ҃-мъ часѣ̀, и҆ по мл҃твѣ:  Влⷣко гдⷭ҇и і҆и҃се хрⷭ҇тѐ: глаго́лемъ и҆ ѱало́мъ:  Бл҃гословѝ дꙋшѐ моѧ̀ гдⷭ҇а, и҆ всѧ̑ внꙋ́трєннѧѧ: Сла́ва:  Хвалѝ дꙋшѐ моѧ̀ гдⷭ҇а: И҆ ны́нѣ: Є҆диноро́дный сн҃е: И҆  Во црⷭ҇твїи твое́мъ: поско́рꙋ без̾ пѣ́нїѧ. На бл҃же́ннахъ  глаго́лемъ прⷣте́чи, пѣ́снь г҃-ю и҆ ѕ҃-ю. Та́же,  а҆по́столъ и҆ є҆ѵⷢ҇лїе прⷣте́чи. Посе́мъ: Помѧнѝ на́съ  гдⷭ҇и: По Ѡ҆сла́би ѡ҆ста́ви: и҆ по Ѻ҆́ч҃е на́шъ: конда́къ  хра́ма. Сла́ва, прⷣте́чи. И҆ ны́нѣ, бцⷣы хра́ма. А҆́ще же  нѣ́сть хра́ма бцⷣы: Предста́тельство хрⷭ҇тїа́нъ: та́же,  Гдⷭ҇и поми́лꙋй, м҃. и҆ покло́ны г҃ вели̑кїѧ, (с. см҃ѳ ѡ҆б.)  и҆ въ то̀ вре́мѧ параекклисїа́рхъ зна́менꙋетъ въ два̀  кампа́на. И҆ по трїе́хъ покло́нахъ вели́кихъ, глаго́лемъ:  Прїиди́те, поклони́мсѧ: И҆ пое́мъ вече́рню, съ покло́ны, и҆  каѳі́сма ѻ҆бы́чнаѧ. На Гдⷭ҇и воззва́хъ, стїхи̑ры трїѡ́ди  подо́бны г҃: и҆ ст҃а́гѡ тара́сїа г҃. Сла́ва, и҆ ны́нѣ,  бг҃оро́диченъ. А҆́ще ли къ средѣ̀, и҆лѝ пѧткꙋ̀,  глаго́лемъ: Сла́ва, и҆ ны́нѣ, крⷭ҇тобг҃оро́диченъ. та́же,  Свѣ́те ти́хїй: Прокі́менъ, и҆ чтє́нїѧ трїѡ́ди днѐ. На  стїхо́внѣ, днѐ трїѡ́ди. По Ны́нѣ ѿпꙋща́еши: и҆ по  Ѻ҆́ч҃е на́шъ: тропа́рь: Бцⷣе дв҃о ра́дꙋйсѧ: и҆ прѡ́чаѧ по  по́стномꙋ. По Чⷭ҇тнѣ́йшꙋю, и҆ по покло́нѣхъ глаго́лемъ  трист҃о́е. Гдⷭ҇и поми́лꙋй, в҃і. Всест҃а́ѧ трⷪ҇це: та́же,  Бꙋ́ди и҆́мѧ гдⷭ҇не: и҆ г҃ покло́ны, и҆ Бл҃гословлю̀ гдⷭ҇а:  Досто́йно є҆́сть: и҆ ѿпꙋ́стъ. На ѿпꙋ́стѣ же помина́етъ  наста́вшаго ст҃а́го. По ѿпꙋ́стѣ же вхо́димъ въ трапе́зꙋ,  и҆ ꙗ҆ди́мъ два̀ варе́нїѧ съ є҆ле́емъ, и҆ пїе́мъ вїно̀. Въ  сре́дꙋ же и҆ пѧто́къ, ꙗ҆ди́мъ два̀ варе́нїѧ без̾ є҆ле́а,  и҆ пїе́мъ вїно̀. 
🕅комм. А҆́ще ли слꙋчи́тсѧ ѡ҆брѣ́тенїе  честны́ѧ главы̀ прⷣте́чевы во є҆ди́нъ ѿ дне́й по́стныхъ: 
И҆ пое́мъ слꙋ́жбꙋ є҆гѡ̀ си́це: На часѣ́хъ, по Ѡ҆сла́би  ѡ҆ста́ви: и҆ по Ѻ҆́ч҃е на́шъ: кондакѝ по оу҆ста́вꙋ.  та́же, Гдⷭ҇и поми́лꙋй, м҃. Сла́ва, и҆ ны́нѣ: Чⷭ҇тнѣ́йшꙋю  херꙋві̑мъ: и҆ по покло́нѣхъ глаго́лемъ трист҃о́е. Гдⷭ҇и  поми́лꙋй, в҃і: Всест҃а́ѧ трⷪ҇це: и҆ а҆́бїе начина́емъ  вече́рню. и҆ ѻ҆бы́чнаѧ каѳі́сма. глаго́лютсѧ же є҆ктєнїѝ  ма̑лыѧ по ко́емждо а҆нтїфѡ́нѣ. На Гдⷭ҇и воззва́хъ, стїхи̑ры  на і҃: трїѡ́ди самогла́сенъ днѐ, два́жды: и҆ мч҃нченъ: и҆  подо́бны трїѡ́ди, г҃: и҆ прⷣте́чи, д҃. Сла́ва прⷣте́чи. И҆  ны́нѣ: Кто̀ тебѐ не оу҆бл҃жи́тъ: Вхо́дъ. Та́же,  прокі́менъ, и҆ чте́нїе днѐ. и҆ предте́чи чтє́нїѧ г҃. та́же  пое́мъ: Да и҆спра́витсѧ мл҃тва (с. с҃н) моѧ̀: и҆ г҃  покло́ны, и҆ порѧ́дꙋ лїтꙋргі́а преждесщ҃е́ннаѧ. А҆ и҆дѣ́же  не бꙋ́детъ преждесщ҃е́нныѧ: по Ѡ҆сла́би ѡ҆ста́ви: и҆ по  покло́нѣхъ вели́кихъ, чте́цъ глаго́летъ: Прїиди́те,  поклони́мсѧ: три́жды: и҆ покло́ны г҃, та́же, ѱало́мъ:  Бл҃гословѝ дꙋшѐ моѧ̀ гдⷭ҇а: и҆ пое́мъ вече́рню без̾  покло́нѡвъ. По ѻ҆бы́чнѣй каѳі́смѣ, стїхи̑ры на ѕ҃:  трїѡ́ди подо́бны г҃: и҆ предте́чи г҃. Сла́ва, предте́чи. И҆  ны́нѣ, бг҃оро́диченъ: Кто̀ тебѐ не оу҆бл҃жи́тъ: Вхо́дъ,  и҆ Свѣ́те ти́хїй: прокі́менъ, и҆ чте́нїе днѐ, и҆  предте́чи, и҆ а҆́бїе: Сподо́би гдⷭ҇и: та́же, И҆спо́лнимъ  вече́рнюю мл҃твꙋ: На стїхо́внѣ трїѡ́ди. Сла́ва, предте́чи.  И҆ ны́нѣ, бг҃оро́диченъ по гла́сꙋ. Ны́нѣ ѿпꙋща́еши: по  трист҃о́мъ, тропа́рь предте́чи. Сла́ва, и҆ ны́нѣ: Є҆́же  ѿ вѣ́ка оу҆тае́ное: є҆ктенїа̀: Поми́лꙋй на́съ бж҃е:  посе́мъ г҃ покло́ны вели̑кїѧ, и҆ мл҃тва: Всест҃а́ѧ трⷪ҇це:  и҆ Бл҃гословлю̀ гдⷭ҇а: Досто́йно є҆́сть: и҆ ѿпꙋ́стъ.  Повече́рїе, пое́мъ вели́кое без̾ покло́нѡвъ. По а҃-мъ  трист҃о́мъ тропа́рь предте́чи. Сла́ва, и҆ ны́нѣ,  бг҃оро́диченъ воскрⷭ҇нъ, по гла́сꙋ. По в҃-мъ трист҃о́мъ,  тропарѝ ѻ҆бы̑чныѧ: Поми́лꙋй на́съ гдⷭ҇и: По Досто́йно и҆  по трист҃о́мъ, конда́къ предте́чи: а҆ Гдⷭ҇и си́лъ съ на́ми  бꙋ́ди: не пое́мъ. По Чⷭ҇тнѣ́йшꙋю, г҃ покло́ны вели̑кїѧ:  трист҃а́гѡ же не глаго́лемъ: и҆ ѿпꙋ́стъ ма́лый.  Полꙋ́нощницꙋ пое́мъ по ѻ҆бы́чаю съ каѳі́смою, ꙗ҆́коже  предписа́сѧ въ понедѣ́льникъ в҃-ѧ недѣ́ли поста̀, та́кожде  и҆ оу҆́треню, и҆ всю̀ слꙋ́жбꙋ прⷣте́чи. 
🕅комм. А҆́ще слꙋчи́тсѧ ѡ҆брѣ́тенїе  честны́ѧ главы̀ прⷣте́чевы въ сꙋббѡ́тꙋ в҃-ю, и҆лѝ г҃-ю  постѡ́въ: 
Въ пѧто́къ ве́чера, каѳі́сма рѧдова́ѧ. На Гдⷭ҇и  воззва́хъ, стїхи̑ры на і҃: Трїѡ́ди самогла́сенъ, два́жды:  и҆ ѻ҆ктѡ́иха мч҃нчны д҃: и҆ прⷣте́чи д҃. Сла́ва,  предте́чи. (с. с҃н ѡ҆б.) И҆ ны́нѣ, бг҃оро́диченъ а҃-й  гла́са. Вхо́дъ, прокі́менъ, и҆ чте́нїе днѐ, и҆ предте́чи  г҃. Да и҆спра́витсѧ мл҃тва моѧ̀: и҆ прѡ́чаѧ  преждесщ҃е́нныхъ. [зрѝ] А҆́ще ли нѣ́сть преждесщ҃е́нныхъ:  на Гдⷭ҇и воззва́хъ, стїхи̑ры предте́чи на ѕ҃. Сла́ва,  предте́чи. И҆ ны́нѣ, бг҃оро́диченъ а҃-й гла́са. Вхо́дъ,  прокі́менъ, и҆ чте́нїе днѐ, и҆ ст҃а́гѡ. Та́же, Сподо́би  гдⷭ҇и: На стїхо́внѣ, трїѡ́ди самогла́сенъ два́жды, и҆  мч҃нченъ ѻ҆ктѡ́иха, по гла́сꙋ. Сла́ва, предте́че: И҆  ны́нѣ, бг҃оро́диченъ. По Ны́нѣ ѿпꙋща́еши, тропа́рь  предте́чи. Сла́ва, и҆ ны́нѣ, бг҃оро́диченъ воскрⷭ҇нъ  настоѧ́щагѡ гла́са, є҆ктенїа̀, и҆ покло́ны г҃: та́же  мл҃тва, Всест҃а́ѧ трⷪ҇це: Бꙋ́ди и҆́мѧ гдⷭ҇не: и҆ ѱало́мъ  л҃г, Бл҃гословлю̀ гдⷭ҇а: Досто́йно є҆́сть: и҆ ѿпꙋ́стъ.  [зрѝ] Повече́рїе же пое́мъ вели́кое, на не́мже пое́мъ  четверопѣ́снецъ сꙋббѡ́ты. На оу҆́трени, и҆ на часѣ́хъ  пое́мъ є҆ди́нагѡ предте́чи, ꙗ҆́коже предписа́сѧ. На  лїтꙋргі́и, слꙋ́жба днѐ, и҆ предте́чи. 
🕅комм. А҆́ще ли слꙋчи́тсѧ ѡ҆брѣ́тенїе  главы̀ і҆ѡа́нна прⷣте́чи во в҃-ю недѣ́лю постѡ́въ. 
Въ сꙋббѡ́тꙋ ве́чера, на ма́лѣй вече́рни стїхи̑ры  воскрⷭ҇ны и҆ бцⷣы, по ѻ҆бы́чаю. На вели́цѣй вече́рни, на  Гдⷭ҇и воззва́хъ, стїхи̑ры воскрⷭ҇ны, г҃, и҆ а҆нато́лїевъ а҃,  и҆ предте́чи на ѕ҃. Сла́ва, предте́чи: И҆ ны́нѣ,  бг҃оро́диченъ а҃-й гла́са. Вхо́дъ, и҆ чте́нїе предте́чи. На  лїті́и стїхи́ра хра́ма, и҆ предте́чи стїхѡ́вныѧ. На  стїхо́внѣ стїхи̑ры воскрⷭ҇ны по а҆лфави́тꙋ. Сла́ва,  предте́чи: И҆ ны́нѣ, бг҃оро́диченъ. На бл҃гослове́нїи  хлѣ́бѡвъ, Бцⷣе дв҃о, три́жды. и҆ чте́нїе во  а҆по́стольскихъ посла́нїихъ. На Бг҃ъ гдⷭ҇ь, тропа́рь  воскрⷭ҇нъ, два́жды. Сла́ва, предте́чи: И҆ ны́нѣ,  бг҃оро́диченъ, по гла́сꙋ тропарѧ̀. По каѳі́смахъ сѣда́льны  воскрⷭ҇ны, и҆ бг҃оро́дичны и҆́хъ, и҆ чте́нїе во є҆ѵⷢ҇лїи.  По полѷеле́и, сѣда́льны (с. сн҃а) предте́чи, ѻ҆́ба.  Сла́ва, по полѷеле́и сѣда́ленъ: И҆ ны́нѣ, бг҃оро́диченъ,  и҆ чте́нїе предте́чи. Степє́нна, и҆ прокі́менъ гла́са: и҆  є҆ѵⷢ҇лїе воскрⷭ҇но: ѱало́мъ н҃. Сла́ва, стїхи́ра, гла́съ  и҃: Покаѧ́нїѧ ѿве́рзи мѝ двє́ри: и҆ про́чее. Канѡ́нъ  воскрⷭ҇нъ со і҆рмосо́мъ на д҃: и҆ трїѡ́ди на д҃: и҆  предте́чи на ѕ҃. Катава́сїа, Ѿве́рзꙋ оу҆ста̀ моѧ̑: По г҃- й пѣ́сни, конда́къ трїѡ́ди: та́же конда́къ и҆ і҆́косъ  предте́чи, и҆ сѣда́ленъ є҆гѡ̀ два́жды. Сла́ва, и҆ ны́нѣ,  бг҃оро́диченъ: и҆ чте́нїе предте́чи. По ѕ҃-й пѣ́сни  конда́къ и҆ і҆́косъ воскрⷭ҇нъ. По ѳ҃-й пѣ́сни свѣти́ленъ  воскрⷭ҇нъ. Сла́ва, предте́чи: И҆ ны́нѣ, бг҃оро́диченъ  воскрⷭ҇нъ. На хвали́техъ стїхи̑ры воскрⷭ҇ны, д҃: и҆  предте́чи со сла́внымъ д҃: съ припѣ́вы є҆гѡ̀. Та́же  припѣ́въ: Воскрⷭ҇нѝ гдⷭ҇и бж҃е мо́й: и҆ пое́мъ самогла́снꙋ  стїхи́рꙋ трїѡ́ди. Сла́ва, тꙋ́южде: И҆ ны́нѣ,  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ, є҆ктєнїѝ, и҆ ѿпꙋ́стъ, и҆ и҆схожде́нїе въ  притво́ръ. Сла́ва, и҆ ны́нѣ, стїхи́ра є҆ѵⷢ҇льскаѧ, и҆  ча́съ а҃-й: Тропа́рь воскрⷭ҇нъ. Сла́ва, предте́чи: И҆  ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ  трїѡ́ди, и҆ соверше́нный ѿпꙋ́стъ. На про́чихъ же часѣ́хъ  конда́къ трїѡ́ди, и҆ предте́чи премѣнѧ́юще глаго́лемъ. На  лїтꙋргі́и, бл҃жє́нна гла́са на ѕ҃: и҆ предте́чи пѣ́снь г҃- ѧ, на д҃: и҆ про́чаѧ слꙋ́жба днѐ, и҆ предте́чи. [зрѝ]  Ст҃а́гѡ же григо́рїа слꙋ́жбꙋ пое́мъ, є҆гда̀ разсꙋ́дитъ  є҆кклисїа́рхъ, въ пред̾идꙋ́щыѧ недѣ̑ли, д҃-ю, и҆лѝ є҃- ю: и҆лѝ предте́чевꙋ слꙋ́жбꙋ пое́мъ въ сꙋббѡ́тꙋ в҃-ю. 
🕅комм. А҆́ще ли слꙋчи́тсѧ ѡ҆брѣ́тенїе  честны́ѧ главы̀ і҆ѡа́нна прⷣте́чи въ недѣ́лю г҃-ю  постѡ́въ, крⷭ҇топокло́ннꙋю. 
Въ сꙋббѡ́тꙋ ве́чера, на ма́лѣй вече́рни стїхи̑ры, и҆ на  стїхо́внѣ, всѐ трїѡ́ди, по ѻ҆бы́чаю. На вели́цѣй  вече́рни, по каѳі́смѣ, на Гдⷭ҇и воззва́хъ, стїхи̑ры  воскрⷭ҇ны г҃: и҆ (с. сн҃а ѡ҆б.) крⷭ҇та̀ д҃: и҆ предте́чи г҃.  Сла́ва, крⷭ҇та̀ д҃: и҆ предте́чи г҃. Сла́ва, крⷭ҇та̀: И҆  ны́нѣ, бг҃оро́диченъ а҃-й гла́са. Прокі́менъ днѐ: и҆  парємїѝ предте́чи. На лїті́и стїхи́ра хра́ма, и҆  предте́чи, ꙗ҆̀же сꙋ́ть на стїхо́внѣ, и҆ хвали́тны. Сла́ва,  предте́чи: И҆ ны́нѣ, крⷭ҇та̀. На стїхо́внѣ стїхи̑ры  воскрⷭ҇ны. Сла́ва, предте́чи: И҆ ны́нѣ, крⷭ҇та̀. На  бл҃гослове́нїи хлѣ́бѡвъ, Бцⷣе дв҃о: два́жды: крⷭ҇та̀  є҆ди́ножды: Сп҃сѝ гдⷭ҇и лю́ди твоѧ̑: На оу҆́трени, на  Бг҃ъ гдⷭ҇ь, тропа́рь воскрⷭ҇нъ два́жды. Сла́ва, предте́чи:  И҆ ны́нѣ, крⷭ҇та̀. По каѳі́смахъ сѣда́льны воскрⷭ҇ны и҆  бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ.  Полѷеле́й предте́чи: и҆ сѣда́льны ѻ҆́ба. Сла́ва,  сѣда́ленъ по полѷеле́и: И҆ ны́нѣ, бг҃оро́диченъ, и҆  чте́нїе предте́чи. Степє́нна гла́са. Прокі́менъ и҆  є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: ѱало́мъ н҃: и҆  Покаѧ́нїѧ ѿве́рзи мѝ двє́ри: Канѡ́нъ воскрⷭ҇нъ со  і҆рмосо́мъ на д҃: и҆ предте́чи на д҃: и҆ крⷭ҇та̀ на ѕ҃.  Катава́сїа крⷭ҇та̀: Бж҃е́ственнѣйшїй проѡбразѝ: По г҃-й  пѣ́сни, конда́къ и҆ і҆́косъ предте́чи, и҆ сѣда́ленъ є҆гѡ̀  два́жды. Сла́ва, и҆ ны́нѣ, крⷭ҇та̀: и҆ чте́нїе предте́чи.  По ѕ҃-й пѣ́сни, конда́къ и҆ і҆́косъ крⷭ҇та̀. На ѳ҃-й  пѣ́сни пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ, Сла́ва,  предте́чи: И҆ ны́нѣ, крⷭ҇та̀. На хвали́техъ стїхи̑ры  воскрⷭ҇ны д҃: и҆ крⷭ҇та̀ подо́бны г҃: а҃-й два́жды, съ  припѣ́вы и҆́хъ: Помѧнѝ со́нмъ тво́й: в҃-й, Бг҃ъ же цр҃ь  на́шъ пре́жде вѣ́ка: та́же припѣ́въ, Воскрⷭ҇нѝ гдⷭ҇и бж҃е  мо́й: И҆ пое́мъ самогла́снꙋ стїхи́рꙋ днѐ, въ трїѡ́ди.  Сла́ва, тꙋ́южде: И҆ ны́нѣ, Пребл҃гослове́нна є҆сѝ:  Славосло́вїе вели́кое, трист҃о́е пѣ́нїемъ. Посе́мъ, вхо́дъ:  глаго́лемъ тропа́рь: Сп҃сѝ гдⷭ҇и, лю́ди твоѧ̑: три́жды. И҆  быва́етъ поклоне́нїе чⷭ҇тна́гѡ крⷭ҇та̀ по ѻ҆бы́чаю,  ꙗ҆́коже оу҆каза́сѧ въ трїѡ́ди. та́же є҆ктєнїѝ и҆  ѿпꙋ́стъ, и҆ и҆схожде́нїе. Сла́ва, и҆ ны́нѣ, стїхи́ра  є҆ѵⷢ҇льскаѧ (с. сн҃в): и҆ поꙋче́нїе стꙋді́тово и҆ ча́съ а҃- й въ притво́рѣ. На часѣ́хъ, тропа́рь воскрⷭ҇нъ. Сла́ва,  крⷭ҇та̀: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ,  конда́къ воскрⷭ҇нъ. На г҃-мъ часѣ̀, тропа́рь воскрⷭ҇нъ.  Сла́ва, предте́чи: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ: кондакѝ глаго́лемъ премѣнѧ́юще. На  лїтꙋргі́и, бл҃жє́нна гла́са, на д҃: и҆ крⷭ҇та̀ пѣ́снь г҃- ѧ, на д҃: и҆ предте́чи ѕ҃-ѧ, на д҃. По вхо́дѣ тропа́рь  воскрⷭ҇нъ, и҆ крⷭ҇та̀, и҆ предте́чи. Та́же конда́къ  воскрⷭ҇нъ. Сла́ва, предте́чи: И҆ ны́нѣ, крⷭ҇та̀.  Прокі́менъ, а҆по́столъ, А҆ллилꙋ́їа, є҆ѵⷢ҇лїе, и҆  прича́стенъ, пре́жде крⷭ҇та̀, и҆ пото́мъ предте́чи. 
к҃є. И҆́же во ст҃ы́хъ ѻ҆тца̀ на́шегѡ тара́сїа,  а҆рхїепі́скопа кѡнстанті́нѧ гра́да. 
Стїхи̑ры, гла́съ в҃. Подо́бенъ: Є҆гда̀ ѿ дре́ва:  Тропа́рь: Пра́вило вѣ́ры: септе́мврїа во в҃-й де́нь. На  оу҆́трени, канѡ́нъ, гла́съ в҃, на д҃. По г҃-й пѣ́сни,  сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Правосла́вными догма́ты цр҃ковь оу҆ѧсни́въ, и҆  хрⷭ҇то́вꙋ бл҃же́нне честнꙋ́ю і҆кѡ́нꙋ почита́ти и҆  покланѧ́тисѧ всѣ́хъ наꙋчи́въ, ѡ҆бличи́лъ є҆сѝ  і҆кѡнобо́рцєвъ безбо́жное велѣ́нїе. сегѡ̀ ра́ди вопїе́мъ  тѝ: ѽ ѻ҆́тче ра́дꙋйсѧ, мꙋ́дре тара́сїе. 
к҃ѕ. И҆́же во ст҃ы́хъ ѻ҆тца̀ на́шегѡ порфѵ́рїа,  а҆рхїепі́скопа га́зскагѡ. 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  Тропа́рь: Пра́вило вѣ́ры: септе́мврїа во в҃-й де́нь. На (с.  сн҃в ѡ҆б.) оу҆́трени, канѡ́нъ, гла́съ д҃. По г҃-й пѣ́сни,  сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Сщ҃е́ннѣйшими твои́ми нра́вы оу҆краша́емь, сщ҃е́нства  ѻ҆де́ждею ѡ҆зари́лсѧ є҆сѝ всебл҃же́нне бг҃омꙋ́дре  порфѵ́рїе, и҆ и҆сцѣле́нїй оу҆добрѧ́еши возвыше́ньми,  молѧ́сѧ непреста́ннѡ ѡ҆ всѣ́хъ на́съ. 
к҃з. Прпⷣбнагѡ ѻ҆тца̀ на́шегѡ и҆ и҆сповѣ́дника  проко́пїа декаполі́та. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Тропа́рь,  гла́съ и҃: Сле́зъ твои́хъ тече́ньми: септе́мврїа въ г҃  де́нь. На оу҆́трени, канѡ́нъ, гла́съ ѕ҃, на д҃. По г҃-й  пѣ́сни, сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Денни́цꙋ дне́сь цр҃ковь и҆мꙋ́щи, всѧ́кꙋю ѕлосла́вїѧ  мглꙋ̀ разгонѧ́етъ, почита́ющи тѧ̀ нбⷭ҇нотаи́нниче проко́пїе  пресла́вне. 
к҃и. Прпⷣбнагѡ ѻ҆тца̀ на́шегѡ и҆ и҆сповѣ́дника  васі́лїа, спо́стника ст҃а́гѡ проко́пїа. 
Стїхи̑ры, гла́съ д҃. Подо́бенъ: Да́лъ є҆сѝ зна́менїе:  Тропа́рь, гла́съ а҃: Пꙋсты́нный жи́тель: септе́мврїа въ к҃ѳ- й де́нь. На оу҆́трени, канѡ́нъ, гла́съ д҃, на д҃. По г҃-й  пѣ́сни, сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Съ высоты̀ прїи́мъ бж҃е́ственное ѿкрове́нїе, и҆зше́лъ  є҆сѝ мꙋ́дре ѿ среды̀ мо́лвъ, и҆ мона́шествовавъ  преподо́бнѡ, чꙋде́съ прїѧ́лъ є҆сѝ дѣ́йство, и҆ недꙋ́ги  и҆сцѣлѧ́ти бл҃года́тїю, васі́лїе всебл҃же́нне  сщ҃е́ннѣйшїй. 
(с. сн҃г) 
к҃ѳ. Прпⷣбнагѡ ѻ҆тца̀ на́шегѡ кассїа́на  ри́млѧнина. 
Є҆гда̀ и҆́мать феврꙋа́рїй мѣ́сѧцъ к҃и дне́й, тогда̀  слꙋ́жба ст҃а́гѡ кассїа́на пое́тсѧ на повече́рїи. А҆́ще же  є҆́сть ві́сектосъ: стїхи̑ры, гла́съ ѕ҃. Подо́бенъ: Всю̀  ѿложи́вше: На оу҆́трени, канѡ́нъ, гла́съ в҃, на д҃. По  г҃-й пѣ́сни, сѣда́ленъ, гла́съ д҃. 


(с. сн҃г ѡ҆б.) 
Мѣ́сѧцъ ма́ртъ, 
и҆мѣ́ѧй дне́й л҃а. 
Де́нь и҆́мать часѡ́въ в҃і, и҆ но́щь часѡ́въ в҃і. 
а҃. Ст҃ы́ѧ прпⷣбномч҃нцы є҆ѵдокі́и. 
А҆́ще є҆́сть четыредесѧ́тница, пое́мъ А҆ллилꙋ́їа, а҆́ще  же нѝ, тропа́рь. На Гдⷭ҇и воззва́хъ стїхи̑ры, гла́съ д҃.  Подо́бенъ: Да́лъ є҆сѝ зна́менїе: 
Тропа́рь, гла́съ и҃: 
Пра́востїю оу҆́мною дꙋ́шꙋ твою̀ привѧза́вши въ любо́вь  хрⷭ҇то́вꙋ, тлѣ́нныхъ и҆ кра́сныхъ и҆ вре́менныхъ забы́тїемъ  претекла̀ є҆сѝ, ꙗ҆́кѡ сло́ва оу҆чени́ца: поще́нїемъ  стра̑сти пе́рвѣе оу҆мертви́вши, страда́льчески второ́е  врага̀ посрами́ла є҆сѝ. тѣ́мъ хрⷭ҇то́съ сꙋгꙋ́быхъ вѣнца̀  сподо́би тѧ̀ сла́внаѧ є҆ѵдокі́е. прпⷣбнаѧ стрⷭ҇тоте́рпице,  молѝ хрⷭ҇та̀ бг҃а сп҃сти́сѧ дꙋша́мъ на́шымъ. 
На оу҆́трени, канѡ́нъ, гла́съ в҃. По г҃-й пѣ́сни,  Сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ д҃: 
Во страда́нїи твое́мъ до́брѣ подвиза́вшисѧ, и҆ по  сме́рти на́съ ѡ҆сщ҃а́еши чꙋде́съ и҆злїѧ́нїи, всехва́льнаѧ,  вѣ́рою прибѣга́ющыѧ въ бж҃е́ственнꙋю цр҃ковь твою̀: и҆  торжествꙋ́юще мо́лимъ тѧ̀, прпⷣбнаѧ мч҃нце є҆ѵдокі́е, да  и҆зба́вимсѧ недꙋ̑гъ дꙋше́вныхъ, и҆ чꙋде́съ бл҃года́ть  почерпе́мъ. 
И҆ і҆́косъ. 
(с. сн҃д) 
в҃. Ст҃а́гѡ сщ҃енномч҃нка ѳеодо́та, є҆пⷭ҇кпа  кѷрине́йскагѡ. 
А҆ллилꙋ́їа, и҆лѝ тропа́рь. Стїхи̑ры, гла́съ д҃.  Подо́бенъ: Ꙗ҆́кѡ до́блѧ: На оу҆́трени, канѡ́нъ, гла́съ д҃.  По г҃-й пѣ́сни, Сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ г҃: 
Мо́ре ѕловѣ́рїѧ ѡ҆бличи́лъ є҆сѝ, и҆ і҆́дѡльскагѡ  безбо́жїѧ ле́сть вѣ́рою правовѣ́рїѧ оу҆ѧзви́лъ є҆сѝ. и҆  всесожже́нїе бж҃е́ственное бы́въ, чꙋдодѣ́йствїемъ  ѡ҆роша́еши концы̀, ѻ҆́тче ст҃и́телю ѳеодо́те: хрⷭ҇та̀ бг҃а  молѝ, дарова́ти на́мъ ве́лїю млⷭ҇ть. 
🕃 Въ то́йже де́нь преставле́нїе и҆́же во ст҃ы́хъ  ѻ҆тца̀ на́шегѡ а҆рсе́нїа, є҆пⷭ҇кпа тверска́гѡ. 
Соверша́етсѧ собо́ръ є҆гѡ̀ во тве́ри. 
Тропа́рь, гла́съ и҃: 
Бл҃гоче́стнѡ пожи́въ во ст҃и́тельствѣ, лю́ди  просвѣти́лъ є҆сѝ оу҆че́нїемъ твои́мъ: и҆ ѡ҆ хра́мѣ  пречⷭ҇тыѧ вельмѝ подвиза́всѧ, и҆ люби́тель мона́хѡвъ бы́въ,  сегѡ̀ ра́ди ѿ хрⷭ҇та̀ па́ствы твоеѧ̀ вѣне́цъ прїѧ́лъ  є҆сѝ. тѣ́мже ꙗ҆́кѡ а҆пⷭ҇льскагѡ престо́ла намѣ́стника  и҆ ст҃и́телѧ вели́каго чтꙋ́ще тѧ̀, мо́лимъ ча̑да твоѧ̑  бл҃же́нне: ѿ всѣ́хъ бѣ́дъ и҆зба́ви на́съ, ꙗ҆́же ко  хрⷭ҇тꙋ̀ мл҃твами твои́ми, ст҃и́телю хрⷭ҇то́въ а҆рсе́нїе  ѻ҆́тче на́шъ. 
Конда́къ, гла́съ и҃: 
Воспрїе́мши ра́достнѡ чⷭ҇тны̑ѧ твоѧ̑ мо́щи пречⷭ҇таѧ  цр҃ковь, въ ню́же че́стнѡ вноси́ми мно́жествомъ  сщ҃енномона́хѡвъ, и҆ кнѧ́зи бл҃говѣ́рными, и҆ ꙗ҆̀же  прїе́мше, ꙗ҆́кѡ сокро́вище многоцѣ́нное. тѣ́мже и҆ мы̀  ны́нѣ твоеѧ̀ ѡ҆гра́ды словє́сныѧ ѻ҆́вцы, ѻ҆́крестъ ра́ки  твоеѧ̀ предстоѧ́ще, любе́знѡ вопїе́мъ тѝ: не забꙋ́ди ча̑дъ  твои́хъ ѻ҆́тче, и҆́хже мꙋ́дрѣ собра́лъ и҆ возлюби́лъ  є҆сѝ, ꙗ҆́кѡ да зове́мъ тѝ: ра́дꙋйсѧ ст҃и́телю а҆рсе́нїе,  па́стырю и҆ оу҆чи́телю на́шъ. 
(с. сн҃д ѡ҆б.) 
г҃. Ст҃ы́хъ мч҃нкъ, є҆ѵтро́пїа и҆ дрꙋжи́ны є҆гѡ̀,  клеоні́ка и҆ васїлі́ска. 
А҆ллилꙋ́їа, и҆лѝ тропа́рь. Стїхи̑ры, гла́съ а҃.  Подо́бенъ: Всехва́льнїи: 
д҃. Прпⷣбнагѡ ѻ҆тца̀ на́шегѡ гера́сїма, и҆́же на  і҆ѻрда́нѣ. 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  На оу҆́трени, канѡ́нъ, гла́съ и҃. По г҃-й пѣ́сни,  Сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Возгорѣ́всѧ раче́нїемъ го́рнимъ, же́стость пꙋсты́ни  і҆ѻрда́новы па́че всѣ́хъ мі́ра сла́дкихъ предпоче́лъ  є҆сѝ: ѿѻнꙋ́дꙋже повинꙋ́всѧ тебѣ̀ ѕвѣ́рь да́же до  сме́рти ѻ҆́тче, послꙋ́шнѣ, и҆ жа́лостнѣ на гро́бѣ  твое́мъ сконча́сѧ, просла́вльшꙋ тѧ̀ та́кѡ бг҃ꙋ: къ немꙋ́же  молѧ́сѧ и҆ ѡ҆ на́съ, ѻ҆́тче гера́сїме, помина́й. 
є҃. Ст҃а́гѡ мч҃нка ко́нѡна. 
А҆ллилꙋ́їа. Стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ ѕ҃. По  г҃-й пѣ́сни, Сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ г҃: 
Чистото́ю ꙗ҆́кѡ а҆́гг҃лъ на землѝ пожи́въ,  ѿѻнꙋ́дꙋже собесѣ́дникъ а҆́гг҃лѡмъ бы́ти сподо́билсѧ  є҆сѝ, и҆ роди́тели ко хрⷭ҇то́вꙋ позна́нїю приве́лъ є҆сѝ:  и҆ є҆ди́наго бг҃а въ трⷪ҇цѣ и҆сповѣ́давъ, пострада́лъ  є҆сѝ до кро́ве мч҃нче ко́нѡне, молѝ є҆го̀ непреста́ннѡ  ѡ҆ всѣ́хъ на́съ. 
(с. сн҃є) 
ѕ҃. Ст҃ы́хъ м҃в мꙋ́чєникъ, и҆̀же во а҆ммѡрі́и. 
А҆ллилꙋ́їа: и҆лѝ тропа́рь. Стїхи̑ры, гла́съ д҃.  Подо́бенъ: Зва́нный свы́ше: А҆́ще слꙋчи́тсѧ въ сꙋббѡ́тꙋ  и҆лѝ въ недѣ́лю, пою́тсѧ самогла́сны двѣ̀: Сла́ва, гла́съ  в҃. Цр҃ковь дне́сь торжествꙋ́етъ: На стїхо́внѣ, Сла́ва,  гла́съ ѕ҃: По́лкъ бг҃овѣнча́ненъ: Тропа́рь, гла́съ д҃:  Мч҃нцы твоѝ гдⷭ҇и: септе́мврїа въ к҃ де́нь. На оу҆́трени,  канѡ́нъ, гла́съ и҃. По г҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
На землѝ хрⷭ҇та̀ ра́ди страда́льчествовавше,  ꙗ҆́вльшесѧ бл҃гочести́вїи вѣне́чницы, нб҃са̀ прїѧ́сте  жи́ти въ ра́дости: всѧ́кꙋю бо ко́знь вра́жїю низложи́вше  болѣ́зньми и҆ кровьмѝ ва́шихъ ꙗ҆́звъ хва́лѧщымъ свы́ше  при́снѡ грѣхѡ́въ разрѣше́нїе подава́ете. 
Та́же, Сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Новоѧвлє́нныѧ ѕвѣ́зды вѣ́ры, за хрⷭ҇та̀ оу҆се́рднѡ  пострада́вшыѧ, похва́льными вѣнцы̀ досто́йнѣ всѝ  вѣнча́емъ, ѡ҆ на́съ молѧ́щыѧсѧ хрⷭ҇тꙋ̀: ꙗ҆́кѡ сꙋ́ще  столпѝ, и҆ забра̑ла хрⷭ҇тїа́нскагѡ нача́льства. 
И҆ і҆́косъ. По ѳ҃-й пѣ́сни, свѣти́ленъ ст҃ы́хъ. 
з҃. Ст҃ы́хъ сщ҃енномꙋ́чєникъ, въ херсѡ́нѣ  є҆пⷭ҇копствовавшихъ: васі́лїа, є҆фре́ма,  капі́тѡна, є҆ѵге́нїа, є҆фе́рїа, и҆ про́чихъ. 
А҆ллилꙋ́їа. Стїхи̑ры, гла́съ д҃. Подо́бенъ: Да́лъ є҆сѝ  зна́менїе: На оу҆́трени, канѡ́нъ, гла́съ д҃. По г҃-й  пѣ́сни, Сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ в҃. Подо́бенъ: Въ вы́шнихъ живы́й: 
Свѣтоно́сный де́нь наста̀ па́стырей,  є҆пⷭ҇копствовавшихъ свѣ́тлѡ (с. сн҃є ѡ҆б.) въ херсѡ́нѣ,  и҆́хже воспѣва́емъ пра́здникъ, пострада́вшихъ за хрⷭ҇тѡ́вы  ѻ҆́вцы. сщ҃енномч҃нцы моли́те пастыренача́льника хрⷭ҇та̀,  и҆ на́съ причестѝ десна́гѡ ѻ҆ве́цъ стоѧ́нїѧ, да вопїе́мъ  ва́мъ: ра́дꙋйтесѧ сщ҃е́ннїи ѻ҆тцы̀, за хрⷭ҇та̀ кро́вь свою̀  и҆злїѧ́вшїи. 
и҃. Прпⷣбнагѡ ѻ҆тца̀ на́шегѡ и҆ и҆сповѣ́дника  ѳеофѷла́кта, є҆пⷭ҇кпа нїкомиді́йскагѡ. 
А҆ллилꙋ́їа. Стїхи̑ры, гла́съ а҃. Подо́бенъ:  Всехва́льнїи: На оу҆́трени, канѡ́нъ, гла́съ и҃. По г҃-й  пѣ́сни, Сѣда́ленъ, гла́съ и҃. По ѕ҃ пѣ́сни, 
Конда́къ гла́съ в҃. Подо́бенъ: Вы́шнихъ и҆щѧ̀: 
Свѣти́льникъ свѣ́телъ показа́лсѧ є҆сѝ въ концѣ́хъ  ст҃и́телю ѳеофѷла́кте: є҆диносꙋ́щна ѻ҆ц҃ꙋ̀ и҆ дх҃ꙋ сло́ва  ты̀ проповѣ́давъ, бж҃е́ственныхъ ѻ҆тє́цъ собо́ръ  оу҆ѧсни́лъ є҆сѝ, трⷪ҇цѣ оу҆го́дникъ ꙗ҆ви́лсѧ є҆сѝ:  є҆́йже предстоѧ̀ молѝ непреста́ннѡ ѡ҆ всѣ́хъ на́съ. 
ѳ҃. 🕂 Ст҃ы́хъ м҃ мч҃нкъ, въ севасті́йскомъ  є҆́зерѣ мꙋ́чившихсѧ. 
Ве́черъ, на Гдⷭ҇и воззва́хъ, предварѧ́етъ трїѡ́ди  самогла́сенъ днѐ два́жды: и҆ мч҃нченъ, и҆ подо́бны г҃.  Посе́мъ стїхи̑ры мч҃нкѡвъ самогла́сны на д҃, гла́съ в҃.  Сла́ва, гла́съ то́йже: Терпѧ́ще настоѧ̑щаѧ: а҃-ю стїхи́рꙋ.  И҆ ны́нѣ, бг҃оро́диченъ: Пре́йде сѣ́нь: Вхо́дъ. чтє́нїѧ  днѐ, и҆ ст҃ы́хъ г҃: Та́кѡ глаго́летъ гдⷭ҇ь, всѝ ꙗ҆зы́цы:  И҆ про́чее возслѣ́дованїе преждесщ҃е́нныѧ. [зрѝ] А҆́ще же  не соверша́етсѧ преждесщ҃е́ннаѧ, на Гдⷭ҇и воззва́хъ, пое́мъ  стїхи̑ры на ѕ҃, трїѡ́ди подо́бны г҃, и҆ мч҃нкѡвъ г҃. Сла́ва,  ст҃ы́хъ: И҆ ны́нѣ, бг҃оро́диченъ: и҆ по чте́нїи: Сподо́би  гдⷭ҇и: и҆ є҆ктенїа̀: И҆спо́лнимъ вече́рнюю: На стїхо́внѣ,  трїѡ́ди самогла́сенъ днѐ, два́жды: и҆ мч҃нченъ. Сла́ва,  ст҃ы́хъ, гла́съ ѕ҃: (с. сн҃ѕ) Въ пѣснопѣ́нїѧхъ  восхва́лимъ: И҆ ны́нѣ, Бцⷣе ты̀ є҆сѝ лоза̀: По Ны́нѣ  ѿпꙋща́еши: 
Тропа́рь, гла́съ а҃: 
Болѣ́зньми ст҃ы́хъ, и҆́миже ѡ҆ тебѣ̀ пострада́ша,  оу҆моле́нъ бꙋ́ди гдⷭ҇и, и҆ всѧ̑ на́шѧ болѣ̑зни и҆сцѣлѝ  чл҃вѣколю́бче, мо́лимсѧ. 
Сла́ва, и҆ ны́нѣ: Гаврїи́лꙋ вѣща́вшꙋ: Є҆ктенїа̀, и҆  г҃ покло́ны вели̑кїѧ, и҆ ѿпꙋ́стъ. На оу҆́трени, на Бг҃ъ  гдⷭ҇ь, тропа́рь два́жды. Сла́ва, и҆ ны́нѣ, бг҃оро́диченъ,  и҆ ѻ҆бы̑чныѧ каѳі̑смы. По а҃-й, и҆ по в҃-й каѳі́смѣ,  сѣда́льны трїѡ́ди. Є҆ктені́й же не глаго́лемъ. По г҃-й же  каѳі́смѣ глаго́летъ і҆ере́й є҆ктенїю̀ ма́лꙋю. Та́же  сѣда́ленъ, гла́съ д҃. Сла́ва, и҆́нъ: И҆ ны́нѣ,  бг҃оро́диченъ: и҆ чте́нїе. По полѷеле́и сѣда́ленъ, гла́съ  є҃, два́жды. Сла́ва, и҆ ны́нѣ, бг҃оро́диченъ. Степє́нна,  а҃-й а҆нтїфѡ́нъ д҃-гѡ гла́са. Прокі́менъ, гла́съ д҃:  Проидо́хомъ сквозѣ̀ ѻ҆́гнь и҆ во́дꙋ: Сті́хъ: Разже́глъ ны̀  є҆сѝ, ꙗ҆́коже разжиза́етсѧ сребро̀. Всѧ́кое дыха́нїе:  Є҆ѵⷢ҇лїе лꙋкѝ, зача́ло р҃ѕ. По н҃-мъ ѱалмѣ̀ стїхи́ра,  гла́съ в҃: Прⷪ҇ро́чески оу҆́бѡ вопїѧ́ше дв҃дъ: Канѡ́на  ст҃ы́хъ два̀ со і҆рмосо́мъ на и҃, гла́съ в҃. Катава́сїа,  Ѿве́рзꙋ оу҆ста̀ моѧ̑: А҆ и҆дѣ́же трипѣ́снецъ, и҆ пое́мъ  канѡ́ны ст҃ы́хъ со і҆рмосо́мъ на ѕ҃: и҆ трїѡ́ди по чи́нꙋ  и҆́хъ, на и҃. Послѣдѝ і҆рмо́съ трїѡ́ди. По г҃-й пѣ́сни,  сѣда́ленъ, гла́съ и҃, два́жды. Сла́ва, и҆ ны́нѣ:  бг҃оро́диченъ. По ѕ҃-й пѣ́сни, 
Конда́къ гла́съ ѕ҃. Подо́бенъ: Є҆́же ѡ҆ на́съ: 
Всѐ во́инство мі́ра ѡ҆ста́вльше, на нб҃сѣ́хъ влⷣцѣ  прилѣпи́стесѧ, стрⷭ҇тоте́рпцы гдⷭ҇ни четы́редесѧть:  сквозѣ̀ ѻ҆́гнь бо и҆ во́дꙋ проше́дше бл҃же́ннїи, досто́йнѡ  воспрїѧ́сте сла́вꙋ съ небе́съ, и҆ вѣнцє́въ мно́жество. 
(с. сн҃ѕ ѡ҆б.) 
И҆ і҆́косъ. По ѳ҃-й пѣ́сни, свѣти́ленъ мч҃нкѡвъ:  Сла́ва, и҆́нъ: И҆ ны́нѣ, бг҃оро́диченъ. На хвали́техъ  стїхи̑ры, гла́съ є҃. Подо́бенъ: Ра́дꙋйсѧ: Сла́ва, гла́съ  то́йже: Стрⷭ҇тоте́рпцы хрⷭ҇тѡ́вы: И҆ ны́нѣ, Бл҃жи́мъ тѧ̀  бцⷣе дв҃о: На стїхо́внѣ трїѡ́ди самогла́сенъ днѐ,  два́жды: и҆ мч҃нченъ. Сла́ва, гла́съ в҃: И҆́стины ча́шею: И҆  ны́нѣ, Непроходи́маѧ две́рь: Та́же, Бл҃го є҆́сть:  є҆ди́ножды. Трист҃о́е. тропа́рь ст҃ы́хъ. Є҆ктенїа̀ и҆ г҃  покло́ны вели̑кїѧ: ча́съ а҃, съ каѳі́смою, и҆ ѿпꙋ́стъ. Во  вре́мѧ же своѐ быва́етъ, г҃-й, ѕ҃-й, и҆ ѳ҃-й ча́съ по чи́нꙋ  и҆́хъ, съ каѳі́смами: и҆ бл҃же́нны поско́рꙋ, и҆ про́чее. На  ко́емждо часѣ̀ по г҃ покло́ны вели̑кїѧ. Въ то́йже де́нь  ве́чера, по ѻ҆бы́чной каѳі́смѣ, на Гдⷭ҇и воззва́хъ,  ста́вимъ стїхѡ́въ і҃. и҆ пое́мъ трїѡ́ди самогла́сенъ днѐ  два́жды, и҆ мч҃нченъ, и҆ подо́бны г҃: и҆ ст҃ы́хъ д҃, гла́съ  а҃: Ли́къ четверодесѧтосїѧ́нный: два́жды: гла́съ в҃:  Є҆́зеро ꙗ҆́кѡ ра́й: Сла́ва, гла́съ то́йже: Прⷪ҇ро́чески  оу҆́бѡ вопїѧ́ше: И҆ ны́нѣ бг҃оро́диченъ: Всѐ  оу҆пова́нїе: А҆́ще къ средѣ̀ и҆лѝ пѧткꙋ̀,  крⷭ҇тобг҃оро́диченъ: вхо́дъ съ є҆ѵⷢ҇лїемъ. Прокі́менъ днѐ,  и҆ чте́нїе трїѡ́ди. И҆ Да и҆спра́витсѧ мл҃тва моѧ̀:  Є҆ктенїа̀ ма́лаѧ. Посе́мъ прокі́менъ, гла́съ є҆сѝ Ты̀  гдⷭ҇и сохрани́ши ны̀, и҆ соблюде́ши ны̀ ѿ ро́да сегѡ̀ и҆  во вѣ́къ. Сті́хъ: Сп҃си́ мѧ гдⷭ҇и, ꙗ҆́кѡ ѡ҆скꙋдѣ̀  прпⷣбный. А҆по́столъ ко є҆вре́ємъ, зача́ло тл҃а.  А҆ллилꙋ́їа, гла́съ д҃: Воскли́кните гдⷭ҇еви всѧ̀ землѧ̀,  по́йте же и҆́мени є҆гѡ̀. Сті́хъ: Ꙗ҆́кѡ и҆скꙋси́лъ ны̀  є҆сѝ бж҃е, разже́глъ ны̀ є҆сѝ, ꙗ҆́коже разжиза́етсѧ  сребро̀. Є҆ѵⷢ҇лїе матѳе́а, зача́ло н҃. и҆ про́чее  бж҃е́ственнаѧ лїтꙋргі́а преждесщ҃е́нныхъ. Прича́стенъ,  Ра́дꙋйтесѧ: 
(с. сн҃з) 
🕅комм. А҆́ще слꙋчи́тсѧ м҃ мч҃нкъ въ  сꙋббѡ́тꙋ а҃-ѧ недѣ́ли постѡ́въ, и҆ в҃-ѧ, и҆ г҃-ѧ, и҆ д҃-ѧ. 
Пое́тсѧ слꙋ́жба и҆́хъ непремѣ́ннѡ, ꙗ҆́коже  пред̾ꙋказа́сѧ на ѡ҆брѣ́тенїе чⷭ҇тны́ѧ главы̀ прⷣте́чевы. 
🕅комм. А҆́ще слꙋчи́тсѧ м҃ мч҃нкъ въ  недѣ́лю а҃-ю постѡ́въ, и҆лѝ в҃-ю, и҆ г҃-ю, и҆ д҃-ю, и҆  є҃-ю. 
И҆ пое́мъ слꙋ́жбꙋ и҆́хъ по прⷣте́чевѣ главѣ̀  неизмѣ́ннѡ. 
🕅комм. А҆́ще слꙋчи́тсѧ м҃ мч҃нкъ въ  понедѣ́льникъ в҃-ѧ недѣ́ли постѡ́въ, и҆лѝ г҃-ѧ, и҆лѝ д҃- ѧ, и҆лѝ є҃-ѧ, и҆лѝ ѕ҃-ѧ. 
Пое́тсѧ и҆̀мъ по то́йже главѣ̀ прⷣте́чевѣ. 
🕅комм. А҆́ще ли ст҃ы́хъ м҃ мч҃нкъ слꙋчи́тсѧ  въ сре́дꙋ д҃-ю постѡ́въ. 
Пое́мъ слꙋ́жбꙋ и҆́хъ пре́жде во вто́рникъ тоѧ̀ седми́цы.  То́чїю во вто́рникъ ве́чера, на Гдⷭ҇и воззва́хъ, стїхи̑ры  трїѡ́ди, самогла́сенъ днѐ два́жды, и҆ крⷭ҇та̀ д҃, и҆  мч҃нкѡвъ д҃. Сла́ва, мч҃нкѡвъ: И҆ ны́нѣ, крⷭ҇та̀. Дрꙋгі̑ѧ  же стїхи̑ры крⷭ҇та̀ пое́мъ въ сре́дꙋ на хвали́техъ. Та́же  вхо́дъ: прокі́менъ и҆ чтє́нїѧ днѐ. и҆ да и҆спра́витсѧ  мл҃тва моѧ̀. 
А҆́ще же не бꙋ́детъ преждесщ҃е́нныѧ. И҆ во вто́рникъ  ве́чера, на Гдⷭ҇и воззва́хъ, стїхи̑ры крⷭ҇та̀ на ѕ҃: Ст҃ы́хъ  же мч҃нкѡвъ м҃, ѿдае́тсѧ пра́здникъ на часѣ́хъ, ꙗ҆́коже  оу҆каза́сѧ прⷣте́чи, въ понедѣ́льникъ в҃-ѧ недѣ́ли  постѡ́въ. 
🕅комм. А҆́ще ли слꙋчи́тсѧ м҃ мч҃нкъ въ  четверто́къ вели́кагѡ канѡ́на. 
И҆ пое́тсѧ слꙋ́жба и҆́хъ всѧ̀ во вто́рникъ напре́дъ  тоѧ́же недѣ́ли. 
🕅комм. А҆́ще ли слꙋчи́тсѧ м҃ мч҃нкъ въ  сꙋббѡ́тꙋ а҆ка́ѳїста. 
И҆ пое́мъ слꙋ́жбꙋ и҆́хъ въ недѣ́лю є҃-ю постѡ́въ. 
(с. сн҃з ѡ҆б.) 
і҃. Ст҃а́гѡ мч҃нка кодра́та, и҆ дрꙋжи́ны є҆гѡ̀. 
А҆ллилꙋ́їа. Стїхи̑ры, гла́съ а҃. Подо́бенъ: Нбⷭ҇ныхъ  чинѡ́въ: На оу҆́трени, канѡ́нъ, гла́съ д҃. По г҃-й пѣ́сни,  сѣда́ленъ, гла́съ д҃: 
а҃і. И҆́же во ст҃ы́хъ ѻ҆тца̀ на́шегѡ сѡфро́нїа,  патрїа́рха і҆ерⷭ҇ли́мскагѡ. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: На  оу҆́трени, канѡ́нъ, гла́съ д҃. По г҃-й пѣ́сни, сѣда́ленъ,  гла́съ д҃. По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
И҆́же бж҃е́ственною ре́вностїю подви́гсѧ, и҆ и҆́стинныхъ  повелѣ́нїй оу҆стнѣ̀ распросте́ръ, церкѡ́внаѧ ѡ҆снова̑нїѧ  бл҃гоꙋзако́нивъ, и҆ та́мѡ сꙋ́щымъ мона́шєскимъ соста́вѡмъ  преда́въ, премꙋ́дрый въ патрїа́рсѣхъ і҆ерⷭ҇ли́мскїй  сѡфро́нїе, всемꙋ̑драѧ словеса̀ во свѣ́тъ и҆зве́лъ є҆сѝ,  и҆́миже наставлѧ́еми зове́мъ тѝ: ра́дꙋйсѧ, свѣ́тлаѧ  правосла́вныхъ похвало̀. 
🕃 Въ то́йже де́нь преставле́нїе, и҆́же во  ст҃ы́хъ ѻ҆тца̀ на́шегѡ є҆ѵѳѵ́мїа а҆рхїепⷭ҇кпа,  новгоро́дскагѡ чꙋдотво́рца. 
Соверша́етсѧ собо́ръ є҆гѡ̀ въ новѣ́градѣ, и҆ во  ѻ҆би́тели є҆гѡ̀. 
Тропа́рь, гла́съ д҃: 
И҆збра́нъ бы́въ бг҃ови ѿ ю҆́ности, ст҃и́телю  є҆ѵѳѵ́мїе, и҆ сегѡ̀ ра́ди а҆рхїере́йства са́номъ почте́нъ  бы́въ, оу҆па́слъ є҆сѝ лю́ди, и҆̀же тебѣ̀ бг҃омъ  врꙋчє́нныѧ: тѣ́мже и҆ по преставле́нїи чꙋде́съ дарова̑нїѧ  ѿ гдⷭ҇а прїѧ́лъ є҆сѝ, и҆сцѣлѧ́ти разли̑чныѧ недꙋ́ги.  того̀ молѝ ѡ҆ на́съ соверша́ющихъ честнꙋ́ю па́мѧть твою̀,  да тебѐ всѝ непреста́ннѡ оу҆бл҃жа́емъ. 
(с. сн҃и) 
Конда́къ, гла́съ и҃: 
Ꙗ҆́кѡ а҆рхїере́ємъ сопресто́льникъ, и҆ свѧти́телємъ  и҆зрѧ́дный побо́рникъ бы́лъ є҆сѝ ст҃и́телю є҆ѵѳѵ́мїе: не  преста́й сохранѧ́ѧ ѻ҆те́чество твоѐ, гра́дъ же и҆ лю́ди,  и҆̀же тебѐ вѣ́рою почита́ющыѧ, и҆ честны̑мъ моще́мъ  твои̑мъ покланѧ́ющыѧсѧ, да велегла́снѡ тебѣ̀ всѝ вопїе́мъ:  ра́дꙋйсѧ ст҃и́телю бг҃омꙋ́дре. 
в҃і. Прпⷣбнагѡ ѻ҆тца̀ на́шегѡ и҆ и҆сповѣ́дника  ѳеофа́на сїгрїа́нскагѡ. 
А҆ллилꙋ́їа. Стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ д҃. По  г҃ пѣ́сни, сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Свы́ше прїе́мъ бж҃е́ственное ѿкрове́нїе, со тща́нїемъ  и҆зше́лъ є҆сѝ ѿ среды̀ молвы̀ жите́йскїѧ, и҆  оу҆едини́всѧ прпⷣбне, чꙋде́съ прїѧ́лъ є҆сѝ дѣ́йство, и҆  прⷪ҇ро́чества досто́инство, бога́тства и҆ сꙋпрꙋ́жницы  лиши́всѧ. 
г҃і. Пренесе́нїе моще́й и҆́же во ст҃ы́хъ ѻ҆тца̀  на́шегѡ нїки́фора, патрїа́рха царѧ̀ гра́да. 
А҆ллилꙋ́їа. Стїхи̑ры, гла́съ а҃. Подо́бенъ: Нбⷭ҇ныхъ  чинѡ́въ: На оу҆́трени, канѡ́нъ, гла́съ в҃. По г҃-й пѣ́сни,  сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Ли́къ патрїа́ршескїй ст҃ꙋ́ю твою̀ па́мѧть хвала́ми и҆  пѣ́сньми нїки́форе че́ствꙋетъ: въ преложе́нїи бо прїѧ́тъ  дꙋ́шꙋ твою̀, сла́вне. тѣ́мъ дне́сь честна́ѧ цр҃ковь,  велича́ющи хрⷭ҇та̀ цр҃ѧ̀, сла́витъ є҆ди́наго  чл҃вѣколю́бца. 
(с. сн҃и ѡ҆б.) 
д҃і. Прпⷣбнагѡ ѻ҆тца̀ на́шегѡ венеді́кта. 
А҆ллилꙋ́їа. Стїхи̑ры, гла́съ в҃. Подо́бенъ: Є҆гда̀ ѿ  дре́ва: На оу҆́трени, канѡ́нъ, гла́съ в҃. По г҃-й пѣ́сни,  сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ ѕ҃: 
Бл҃года́тїю бж҃їею ѡ҆богати́лсѧ є҆сѝ, дѣ́лы же  и҆звѣсти́лъ є҆сѝ зва́нїе: и҆ ꙗ҆ви́лсѧ є҆сѝ венеді́кте,  оу҆го́дниче хрⷭ҇та̀ бг҃а, въ мл҃твахъ и҆ постѣ́хъ,  дарова́нїй бж҃їѧ дх҃а и҆спо́лненъ: и҆ бы́лъ є҆сѝ  недꙋ̑жнымъ и҆сцѣли́тель, и҆ прогони́тель врагѡ́мъ, и҆  застꙋ́пникъ ско́рый дꙋша́мъ на́шымъ. 
є҃і. Ст҃а́гѡ мч҃нка а҆га́пїа, и҆ съ ни́мъ шестѝ  мч҃нкъ. 
А҆ллилꙋ́їа. Стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ и҃. По  г҃-й пѣ́сни, сѣда́ленъ, гла́съ и҃. 
ѕ҃і. Ст҃ы́хъ мч҃нкъ саві́на и҆ па́пы. 
А҆ллилꙋ́їа. Стїхи̑ры, гла́съ и҃. Подо́бенъ: Что̀ вы̀  нарече́мъ: На оу҆́трени, канѡ́нъ, гла́съ и҃. По г҃-й  пѣ́сни, сѣда́ленъ, гла́съ и҃. 
Конда́къ, гла́съ в҃. Подо́бенъ: Твє́рдыѧ: 
Бж҃е́ствєннаѧ прозѧбє́нїѧ, цвѣ́тъ неꙋвѧда́ющїй,  розга̀ многопло́днаѧ бг҃оно́се саві́не, вѣ́рою чтꙋ́щихъ  па́мѧть твою̀, весе́лїѧ твоегѡ̀ и҆спо́лни, и҆ моли́сѧ  непреста́ннѡ ѡ҆ всѣ́хъ на́съ. 
з҃і. Прпⷣбнагѡ ѻ҆тца̀ на́шегѡ а҆леѯі́а человѣ́ка  бж҃їѧ. 
Стїхи̑ры, гла́съ а҃. Подо́бенъ: Всехва́льнїи: Сла́ва,  гла́съ ѕ҃: Ти́хое твоѐ ѻ҆́тче и҆ молчали́вое: 
(с. сн҃ѳ) 
Тропа́рь, гла́съ д҃: 
Возвы́сивсѧ на добродѣ́тель, и҆ оу҆́мъ ѡ҆чи́стивъ къ  жела́нномꙋ и҆ кра́йнемꙋ дости́глъ є҆сѝ: безстра́стїемъ же  оу҆краси́въ житїѐ твоѐ, и҆ поще́нїе и҆зрѧ́дное воспрїи́мъ  со́вѣстїю чи́стою, въ мл҃твахъ ꙗ҆́кѡ безпло́тенъ  пребыва́ѧ, возсїѧ́лъ є҆сѝ ꙗ҆́кѡ со́лнце въ мі́рѣ,  пребл҃же́нне а҆леѯі́е. 
Канѡ́нъ, гла́съ в҃. По г҃ пѣ́сни, сѣда́ленъ, гла́съ  г҃. По ѕ҃-й пѣ́сни, 
Конда́къ, гла́съ в҃: 
До́мъ роди́телей твои́хъ ꙗ҆́кѡ чꙋ́ждь и҆мѣ́въ,  водвори́лсѧ є҆сѝ въ не́мъ нищеѡбра́знѡ: и҆ по  преставле́нїи вѣне́цъ прїе́мъ сла́вы, ди́венъ на землѝ  ꙗ҆ви́лсѧ є҆сѝ а҆леѯі́е человѣ́че бж҃їй, а҆́гг҃лѡмъ и҆  человѣ́кѡмъ ра́дованїе. 
И҆ і҆́косъ. 
🕃 Въ то́йже де́нь прпⷣбнагѡ ѻ҆тца̀ на́шегѡ  и҆гꙋ́мена мака́рїа, колѧ́зинскагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀. 
Тропа́рь, гла́съ и҃: 
Плѡтска́ѧ мꙋдрова̑нїѧ ѻ҆́тче мака́рїе, воздержа́нїемъ  и҆ бдѣ́нїемъ оу҆мертви́лъ є҆сѝ: мѣ́сто бо, на не́мже  по́ты твоѧ̑ и҆злїѧ́лъ є҆сѝ, ꙗ҆́кѡ трꙋба̀ вопїе́тъ къ  бг҃ꙋ, повѣ́дающи твоѧ̑ и҆справлє́нїѧ: и҆ по сме́рти  честны̑ѧ твоѧ̑ мо́щы и҆сточа́ютъ и҆сцѣлє́нїѧ. тѣ́мже  вопїе́мъ тѝ: молѝ хрⷭ҇та̀ бг҃а, да сп҃се́тъ дꙋ́шы на́шѧ. 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вы́шнихъ жела́ѧ, воздержа́нїемъ и҆ трꙋды̀, и҆ по́ты  наслади́всѧ, жела́нїе пло́ти твоеѧ̀ ѡ҆бꙋзда́въ, чꙋде́съ  да́ръ прїе́мъ ѿ хрⷭ҇та̀ бг҃а свѣти́льникъ ꙗ҆ви́лсѧ є҆сѝ  пресвѣ́тлый: тѣ́мже хрⷭ҇то́ва цр҃ковь пѣ́сньми сла́витъ  тѧ̀, прпⷣбне мака́рїе ѻ҆́тче на́шъ. 
(с.сн҃ѳ ѡ҆б.) 
и҃і. И҆́же во ст҃ы́хъ ѻ҆тца̀ на́шегѡ кѷрі́лла,  а҆рхїепⷭ҇кпа і҆ерⷭ҇ли́мскагѡ. 
А҆ллилꙋ́їа. Стїхи̑ры, гла́съ д҃. Подо́бенъ: Ꙗ҆́кѡ  до́блѧ: На оу҆́трени, канѡ́нъ, гла́съ д҃. По г҃-й пѣ́сни,  сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ а҃: 
Ѧ҆зы́комъ твои́мъ мꙋ́дре, бж҃е́ственными вдохнове́ньми,  просвѣти́лъ є҆сѝ твоѧ̑ лю́ди, є҆ди́нꙋ честѝ трⷪ҇цꙋ  є҆стество́мъ нераздѣ́льнꙋ, раздѣлѧ́емꙋ же ли́цы: тѣ́мже  ра́дꙋющесѧ, всест҃ꙋ́ю твою̀ па́мѧть пра́зднꙋемъ, и҆́же къ  бг҃ꙋ мл҃твенника тѧ̀ предлага́ющїи. 
ѳ҃і. Ст҃ы́хъ мч҃нкъ, хрїса́нѳа и҆ да́рїи. 
А҆ллилꙋ́їа. Стїхи̑ры, гла́съ д҃. Подо́бенъ: Да́лъ є҆сѝ  зна́менїе: На оу҆́трени, канѡ́нъ, гла́съ д҃. По г҃-й  пѣ́сни, сѣда́ленъ, гла́съ г҃. 
к҃. Прпⷣбныхъ ѻ҆тє́цъ на́шихъ во ѻ҆би́тели ст҃а́гѡ  са́ввы оу҆бїе́нныхъ. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: На  оу҆́трени, канѡ́нъ, гла́съ и҃. По г҃-й пѣ́сни, сѣда́ленъ,  гла́съ и҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Земны́хъ и҆ тлѣ́нныхъ наслажде́нїе презрѣ́вше ꙗ҆́вѣ,  пребл҃же́ннїи, пꙋсты́нное житїѐ и҆зво́ливше, мі́ра же  краснѣ́йшее и҆ пи́щи вре́мєнныѧ возненави́дѣвше,  ѿѻнꙋ́дꙋже сподо́бистесѧ нбⷭ҇нагѡ црⷭ҇твїѧ, съ ли́ки  мꙋ́чєникъ и҆ пѡ́стникъ веселѧ́щесѧ. тѣ́мже чтꙋ́ще па́мѧть  ва́шꙋ, вопїе́мъ ва́мъ прилѣ́жнѡ: ѿ бѣ́дъ на́съ ѻ҆тцы̀  и҆зба́вите. 
(с. с҃ѯ) 
к҃а. Прпⷣбнагѡ ѻ҆тца̀ на́шегѡ и҆ и҆сповѣ́дника  і҆а́кѡва є҆пⷭ҇кпа. 
А҆ллилꙋ́їа. Стїхи̑ры, гла́съ д҃. Подо́бенъ: Да́лъ є҆сѝ  зна́менїе: На оу҆́трени, канѡ́нъ, гла́съ в҃. По г҃-й  пѣ́сни, сѣда́ленъ, гла́съ д҃. 
к҃в. Ст҃а́гѡ сщ҃енномч҃нка васі́лїа, пресвѵ́тера  а҆гкѵ́рскїѧ цр҃кве. 
А҆ллилꙋ́їа. Стїхи̑ры, гла́съ д҃. Подо́бенъ: Зва́нный  свы́ше: На оу҆́трени, канѡ́нъ, гла́съ ѕ҃. По г҃-й пѣ́сни,  сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Зако́ннѡ тече́нїе соверши́въ, и҆ вѣ́рꙋ соблю́лъ є҆сѝ  сщ҃енномч҃нче васі́лїе: сегѡ̀ ра́ди мꙋче́нїѧ вѣнцє́въ  сподо́билсѧ є҆сѝ, и҆ цр҃кве сто́лпъ непоколеби́мь  ꙗ҆ви́лсѧ є҆сѝ, сн҃а ѻ҆ц҃ꙋ̀ собезнача́льна, и҆ дх҃ꙋ,  и҆сповѣ́давъ трⷪ҇цꙋ нераздѣ́льнꙋю: ю҆́же молѝ,  и҆зба́витисѧ ѿ бѣ́дъ чтꙋ́щымъ тѧ̀, да зове́мъ тѝ:  ра́дꙋйсѧ васі́лїе бг҃омꙋ́дре. 
к҃г. Ст҃а́гѡ прпⷣбномч҃нка ні́кѡна и҆ двꙋ̀ стꙋ̀  оу҆чєни́къ є҆гѡ̀, съ ни́мъ мꙋ́чившихсѧ. 
А҆ллилꙋ́їа. Стїхи̑ры, гла́съ д҃. Подо́бенъ: Ꙗ҆́кѡ  до́блѧ: На оу҆́трени, канѡ́нъ, гла́съ д҃. По г҃-й пѣ́сни,  сѣда́ленъ, гла́съ д҃. 
к҃д. 🕃 Предпра́зднство бл҃говѣ́щенїѧ прест҃ы́ѧ  бцⷣы. И҆ прпⷣбнагѡ ѻ҆тца̀ на́шегѡ заха́рїи: И҆ и҆́же  во ст҃ы́хъ ѻ҆тца̀ на́шегѡ а҆рте́мїа, є҆пⷭ҇кпа  ѳессалоні́тскагѡ. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ  самогла́сенъ днѐ два́жды, и҆ мч҃нченъ, и҆ подо́бны трїѡ́ди  (с. с҃ѯ ѡ҆б.) трѝ: и҆ предпра́зднства, на д҃: гла́съ д҃.  Подо́бенъ: Ꙗ҆́кѡ до́блѧ: Сла́ва, и҆ ны́нѣ, гла́съ в҃:  Бл҃говѣствꙋ́етъ гаврїи́лъ: Вхо́дъ. Прокі́менъ: и҆ чтє́нїѧ  днѐ, и҆ про́чаѧ слꙋ́жба преждесщ҃е́нныхъ. А҆ и҆дѣ́же  нѣ́сть преждесщ҃е́нныхъ, на Гдⷭ҇и воззва́хъ, стїхи̑ры,  подо́бны трїѡ́ди трѝ: и҆ предпра́зднства г҃. Сла́ва, и҆  ны́нѣ: Бл҃говѣствꙋ́етъ гаврїи́лъ: На стїхо́внѣ  самогла́сенъ трїѡ́ди два́жды, и҆ мч҃нченъ. Сла́ва, и҆  ны́нѣ, предпра́зднства, гла́съ в҃: Є҆́же ѿ вѣ́ка: На  оу҆́трени, А҆ллилꙋ́їа, и҆ трⷪ҇чны гла́са. А҆́ще слꙋчи́тсѧ  въ сꙋббѡ́тꙋ, и҆лѝ въ недѣ́лю, на Бг҃ъ гдⷭ҇ь. 
Тропа́рь, гла́съ д҃: 
Дне́сь всемі́рныѧ ра́дости нача́тки, предпра́зднственное  воспѣ́ти повелѣва́ютъ. се́ бо гаврїи́лъ прихо́дитъ, дв҃ѣ  носѧ̀ бл҃говѣ́стїе, и҆ къ не́й вопїе́тъ: ра́дꙋйсѧ  бл҃года́тнаѧ, гдⷭ҇ь съ тобо́ю. 
И҆ ѻ҆бы̑чныѧ каѳі̑смы, и҆ прѡ́чаѧ по ѻ҆бы́чаю. Канѡ́нъ  предпра́зднства, со і҆рмосо́мъ на ѕ҃, гла́съ д҃: и҆ трїѡ́ди  по чи́нꙋ и҆́хъ. По г҃-й пѣ́сни, сѣда́ленъ, гла́съ д҃.  Подо́бенъ: Ꙗ҆ви́лсѧ є҆сѝ: Наше́ствїемъ дх҃а всест҃а́гѡ:  Сла́ва, и҆ ны́нѣ, дрꙋгі́й: гла́съ г҃. Подо́бенъ: Красотѣ̀:  Дне́сь всѧ̀ тва́рь ра́дꙋетсѧ: По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Всѣ̑мъ земны̑мъ нача́ло сп҃се́нїѧ на́шегѡ ты̀ є҆сѝ  бцⷣе дв҃о: бж҃їй бо слꙋжи́тель съ нб҃съ по́сланъ предста́ти  тебѣ̀, вели́кїй чинонача́льникъ гаврїи́лъ, ра́дость  ѡ҆бра́дованнꙋю тѝ принесѐ. тѣ́мъ всѝ зове́мъ тѝ:  ра́дꙋйсѧ невѣ́сто неневѣ́стнаѧ. 
По ѳ҃-й пѣ́сни, а҆́ще сꙋббѡ́та, свѣти́ленъ  предпра́зднства два́жды. На стїхо́внѣ трїѡ́ди самогла́сенъ  днѐ два́жды: и҆ мч҃нченъ. Сла́ва, и҆ ны́нѣ,  предпра́зднства, гла́съ д҃: Ѧ҆зы́ка є҆гѡ́же не вѣ́дѧше: И҆  ча́съ а҃-й, съ каѳі́смою, и҆ съ поклѡ́ны, по ѻ҆бы́чаю. 
(с. сѯ҃а) 
[зрѝ]комм. Подоба́етъ вѣ́дати, а҆́ще слꙋчи́тсѧ  предпра́зднство бл҃говѣ́щенїѧ прест҃ы́ѧ бцⷣы въ сꙋббѡ́тꙋ  г҃-ѧ и҆лѝ д҃-ѧ недѣ́ли постѡ́въ. 
Въ пѧто́къ ве́чера, каѳі́сма ѻ҆бы́чнаѧ. На Гдⷭ҇и  воззва́хъ, пое́мъ стїхи̑ры на і҃: трїѡ́ди самогла́сенъ днѐ  два́жды, и҆ мч҃нчны д҃, гла́са: и҆ предпра́зднства на д҃:  Сла́ва, предпра́зднства: И҆ ны́нѣ, бг҃оро́диченъ а҃-й,  настоѧ́щагѡ гла́са. Вхо́дъ, Свѣ́те ти́хїй: прокі́менъ:  чтє́нїѧ днѐ. Да и҆спра́витсѧ: и҆ про́чее преждесщ҃е́нныхъ.  [зрѝ] А҆́ще нѣ́сть преждесщ҃е́нныхъ: На Гдⷭ҇и воззва́хъ,  стїхи̑ры предпра́зднства на ѕ҃. Сла́ва, предпра́зднства: И҆  ны́нѣ, бг҃оро́диченъ а҃-й гла́са. та́же, Свѣ́те ти́хїй,  без̾ вхо́да. прокі́менъ, и҆ чтє́нїѧ днѐ. Посе́мъ:  Сподо́би гдⷭ҇и: и҆ є҆ктенїа̀: И҆спо́лнимъ вече́рнюю: На  стїхо́внѣ самогла́сенъ трїѡ́ди, два́жды пи́санъ на Гдⷭ҇и  воззва́хъ: и҆ мч҃нченъ по гла́сꙋ є҆гѡ̀, ѿ ѻ҆ктѡ́иха:  припѣ́вы же глаго́лемъ ѻ҆бы̑чныѧ: Къ тебѣ̀ возведо́хъ:  Сла́ва, и҆ ны́нѣ, предпра́зднства. По Ны́нѣ ѿпꙋща́еши,  тропа́рь предпра́зднства. та́же є҆ктенїа̀: Поми́лꙋй на́съ  бж҃е: и҆ трѝ покло́ны вели̑кїѧ. Посе́мъ: Всест҃а́ѧ трⷪ҇це:  Бꙋ́ди и҆́мѧ гдⷭ҇не: три́жды. та́же, досто́йно є҆́сть: и҆  ѿпꙋ́стъ. [зрѝ] Повече́рїе пое́мъ вели́кое без̾  покло́нѡвъ. По а҃-мъ трист҃о́мъ, Вмѣ́стѡ, Просвѣтѝ ѻ҆́чи  моѝ: глаго́лемъ тропа́рь предпра́зднства: Дне́сь  всемі́рныѧ: По в҃-мъ трист҃о́мъ тропарѝ ѻ҆бы̑чныѧ:  Поми́лꙋй на́съ гдⷭ҇и: Канѡ́нъ ѻ҆ктѡ́иха ме́ртвенъ. По  Досто́йно: конда́къ предпра́зднства. На оу҆́трени, на Бг҃ъ  гдⷭ҇ь, тропа́рь предпра́зднства три́жды: и҆ ѻ҆бы̑чныѧ  каѳі̑смы: и҆ сѣда́льны ѻ҆ктѡ́иха. Непоро́чны за оу҆поко́й  не пое́мъ. Пѣ̑сни же з҃-ю и҆ и҃-ю, глаго́лемъ пре́жде въ  пѧто́къ. Канѡ́нъ предпра́зднства, со і҆рмосо́мъ на ѕ҃:  і҆рмо́съ два́жды. По г҃-й пѣ́сни, сѣда́ленъ  предпра́зднства. (с. сѯ҃а ѡ҆б.) Сла́ва, и҆ ны́нѣ,  дрꙋгі́й. [зрѝ] Є҆гда́ же приспѣ́етъ четверопѣ́снецъ, и҆  пое́мъ канѡ́нъ предпра́зднства, ꙗ҆́коже пред̾ꙋказа́сѧ: и҆  трїѡ́ди на и҃. По ѕ҃-й пѣ́сни, конда́къ предпра́зднства. По  ѳ҃-й пѣ́сни, свѣти́ленъ предпра́зднства. На стїхо́внѣ  ѻ҆ктѡ́иха настоѧ́щагѡ гла́са мч҃нчны хвали́тны: Припѣ́вы  же глаго́лемъ ѻ҆бы̑чныѧ: И҆спо́лнихомсѧ: И҆ бꙋ́ди  свѣ́тлость: Сла́ва, и҆ ны́нѣ, предпра́зднства, гла́съ д҃:  Ѧ҆зы́ка, є҆гѡ́же не вѣ́дѧше: На часѣ́хъ, тропа́рь и҆  конда́къ предпра́зднства. На лїтꙋргі́и, бл҃жє́нна  предпра́зднства, пѣ́снь г҃-ѧ и҆ ѕ҃-ѧ. По вхо́дѣ тропа́рь  хра́ма хрⷭ҇то́ва, а҆́ще є҆́сть. та́же тропа́рь  предпра́зднства: Сла́ва, конда́къ хра́ма: И҆ ны́нѣ,  предпра́зднства. 
[зрѝ]комм. А҆́ще предпра́зднство бл҃говѣ́щенїѧ  слꙋчи́тсѧ въ недѣ́лю крⷭ҇топокло́ннꙋю. 
Въ сꙋббѡ́тꙋ на вели́цѣй вече́рни, на Гдⷭ҇и воззва́хъ,  стїхи̑ры воскрⷭ҇ны г҃, крⷭ҇та̀ д҃, и҆ предпра́зднства г҃.  Сла́ва, крⷭ҇та̀: И҆ ны́нѣ, бг҃оро́диченъ ли гла́са. На  лїті́и стїхи́ра хра́ма. Сла́ва, крⷭ҇та̀: И҆ ны́нѣ,  предпра́зднства, пи́сана на Гдⷭ҇и воззва́хъ. На стїхо́внѣ  стїхи̑ры ѻ҆ктѡ́иха. Сла́ва, крⷭ҇та̀: И҆ ны́нѣ,  предпра́зднства, пи́санъ на оу҆́трени на стїхо́внѣ. На  бл҃гослове́нїи хлѣ́бѡвъ тропа́рь: Бцⷣе дв҃о ра́дꙋйсѧ:  два́жды: и҆ крⷭ҇та̀: є҆ди́ножды. и҆ Бꙋ́ди и҆́мѧ гдⷭ҇не:  три́жды. На оу҆́трени, на Бг҃ъ гдⷭ҇ь, тропа́рь воскрⷭ҇нъ  два́жды. Сла́ва, крⷭ҇та̀: И҆ ны́нѣ, предпра́зднства: и҆  про́чее ѻ҆бы́чно. Канѡ́нъ воскрⷭ҇нъ со і҆рмосо́мъ на д҃, и҆  крⷭ҇та̀ на ѕ҃, и҆ предпра́зднства на д҃. Катава́сїа:  Бж҃е́ственнѣйшїй проѡбразѝ: По г҃-й пѣ́сни, конда́къ  предпра́зднства: и҆ сѣда́льны крⷭ҇та̀: Сла́ва, и҆ ны́нѣ,  предпра́зднства. По ѕ҃-й пѣ́сни, конда́къ и҆ і҆́косъ  крⷭ҇та̀. По ѳ҃-й пѣ́сни, свѣти́ленъ воскрⷭ҇нъ. Сла́ва,  крⷭ҇та̀: И҆ ны́нѣ, предпра́зднства. (с. сѯ҃в) Про́чее же  на хвали́техъ, и҆ на лїтꙋргі́и, всѐ, ꙗ҆́коже пи́сано въ  недѣ́лю г҃-ю поста̀, то́чїю на часѣ́хъ тропа́рь воскрⷭ҇нъ  глаго́лемъ непремѣ́ннѡ: Сла́ва, крⷭ҇та̀ и҆ предпра́зднства,  глаго́лемъ премѣнѧ́юще. По Ѻ҆́ч҃е на́шъ: кондакѝ на  всѣ́хъ часѣ́хъ глаго́лемъ крⷭ҇та̀, и҆ предпра́зднства,  премѣнѧ́юще. 
[зрѝ]комм. А҆́ще слꙋчи́тсѧ предпра́зднство  бл҃говѣ́щенїѧ въ понедѣ́льникъ д҃-ѧ, и҆лѝ є҃-ѧ, и҆лѝ  ѕ҃-ѧ недѣ́ли постѡ́въ: 
Въ недѣ́лю ве́чера, стїхи̑ры на і҃, ѻ҆ктѡ́иха  покаѧ̑нныѧ д҃, и҆ трїѡ́ди г҃, и҆ предпра́зднства г҃. Сла́ва,  и҆ ны́нѣ, предпра́зднства. Вхо́дъ, прокі́менъ вели́кїй.  Та́же, Сподо́би гдⷭ҇и: и҆ покло́ны г҃. посе́мъ є҆ктенїа̀:  И҆спо́лнимъ вече́рнюю: Та́же, пое́мъ стїхо́внꙋ въ трїѡ́ди съ  припѣ́вы ѻ҆бы́чными: Сла́ва, и҆ ны́нѣ, предпра́зднства,  пи́санъ на оу҆́трени на стїхо́внѣ, гла́съ д҃: Ѧ҆зы́ка  є҆гѡ́же не вѣ́дѧше: посе́мъ, Ны́нѣ ѿпꙋща́еши: и҆  трист҃о́е съ покло́ны, и҆ тропа́рь: Бцⷣе дв҃о ра́дꙋйсѧ: съ  покло́ны. и҆ Гдⷭ҇и поми́лꙋй, м҃: и҆ Нбⷭ҇ный царю̀: по  Чⷭ҇тнѣ́йшꙋю, г҃ покло́ны, и҆ ѿпꙋ́стъ. На оу҆́трени,  пое́мъ А҆ллилꙋ́їа, и҆ трⷪ҇чны гла́са, и҆ ѻ҆бы̑чныѧ  каѳі̑смы, и҆ про́чее пое́мъ на оу҆́трени и҆ на часѣ́хъ,  ꙗ҆́коже оу҆каза́сѧ пре́жде въ рѧдꙋ̀ въ к҃д-й де́нь. 
🕅комм. А҆́ще слꙋчи́тсѧ предпра́зднство  бл҃говѣ́щенїѧ въ сре́дꙋ д҃-ю постѡ́въ, є҆́же є҆́сть  крⷭ҇топокло́ннꙋю. 
Ве́черъ, и҆ оу҆́трѡ пое́мъ всѐ съ покло́ны. Во  вто́рникъ ве́чера, каѳі́сма рѧдова́ѧ. На Гдⷭ҇и воззва́хъ,  стїхи̑ры трїѡ́ди г҃, и҆ предпра́зднства г҃. Сла́ва, крⷭ҇та̀:  И҆ ны́нѣ, предпра́зднства. Прокі́менъ, и҆ чтє́нїѧ днѐ. На  стїхо́внѣ стїхи̑ры трїѡ́ди. Сла́ва, крⷭ҇та̀: И҆ ны́нѣ,  предпра́зднства. На оу҆́трени, въ сре́дꙋ канѡ́нъ трїѡ́ди со  і҆рмосо́мъ на ѕ҃: и҆ предпра́зднства на д҃: [зрѝ] А҆  и҆дѣ́же трипѣ́снецъ, пое́мъ (с. сѯ҃в ѡ҆б.) канѡ́нъ  крⷭ҇та̀ со і҆рмосо́мъ на д҃: и҆ предпра́зднства на два̀: по  два̀ тропарѧ̀ за є҆ди́нъ, и҆ трипѣ́снецъ на и҃: послѣдѝ  і҆рмо́съ трипѣ́снца. По г҃-й пѣ́сни, конда́къ  предпра́зднства и҆ сѣда́ленъ днѐ: Сла́ва, и҆ ны́нѣ,  предпра́зднства. По ѕ҃-й пѣ́сни, конда́къ и҆ і҆́косъ  крⷭ҇та̀. По ѳ҃-й пѣ́сни, свѣти́ленъ трⷪ҇ченъ гла́са. На  хвали́техъ стїхи̑ры крⷭ҇та̀, пи́саны на Гдⷭ҇и воззва́хъ,  ѡ҆ста́вшыѧ. На стїхо́внѣ трїѡ́ди: Сла́ва, крⷭ҇та̀: И҆  ны́нѣ, предпра́зднства. На а҃-мъ часѣ̀, быва́етъ  поклоне́нїе крⷭ҇та̀, по ѻ҆бы́чаю. Си́це пое́мъ слꙋ́жбꙋ  предпра́зднства, и҆ крⷭ҇та̀, и҆ въ пѧто́къ, а҆́ще слꙋчи́тсѧ,  тоѧ́же недѣ́ли. 
🕅комм. А҆́ще слꙋчи́тсѧ предпра́зднство  бл҃говѣ́щенїѧ въ четверто́къ д҃-ѧ недѣ́ли постѡ́въ. 
Въ сре́дꙋ ве́чера, на Гдⷭ҇и воззва́хъ, стїхи̑ры на і҃:  трїѡ́ди на ѕ҃: и҆ предпра́зднства на д҃. Сла́ва, крⷭ҇та̀: И҆  ны́нѣ, предпра́зднства. Та́же вхо́дъ, и҆ про́чее  преждесщ҃е́нныхъ. На оу҆́трени же, пое́мъ всѐ, ꙗ҆́коже  оу҆каза́сѧ на рѧдꙋ̀ въ к҃д-й де́нь. 
[зрѝ]комм. Подоба́етъ вѣ́дати, а҆́ще слꙋчи́тсѧ  бл҃говѣ́щенїе прест҃ы́ѧ бцⷣы въ сре́дꙋ є҃-ѧ недѣ́ли  постѡ́въ. 
И҆ предпра́зднства бл҃говѣ́щенїѧ, пое́мъ слꙋ́жбꙋ,  стїхи̑ры и҆ канѡ́нъ въ понедѣ́льникъ, на рѧдꙋ̀: мине́и же  ст҃а́гѡ пое́мъ на повече́рїи. 
[зрѝ]комм. А҆́ще ли же слꙋчи́тсѧ предпра́зднство  бл҃говѣ́щенїѧ прест҃ы́ѧ бцⷣы въ четверто́къ є҃-ѧ недѣ́ли  постѡ́въ. 
И҆ пое́мъ слꙋ́жбꙋ предпра́зднства, стїхи̑ры и҆ канѡ́нъ  напредѝ въ сре́дꙋ на рѧдꙋ̀, вели́кагѡ ра́ди канѡ́на:  рѧдова́гѡ же ст҃а́гѡ слꙋ́жбꙋ та́кожде пое́мъ на повече́рїи. 
(с. сѯ҃г) 
🕅комм. А҆́ще слꙋчи́тсѧ предпра́зднство  бл҃говѣ́щенїѧ прест҃ы́ѧ бцⷣы въ недѣ́лю д҃-ю, и҆лѝ є҃-ю  постѡ́въ. 
На вели́цѣй вече́рни, стїхи̑ры воскрⷭ҇ны г҃: и҆  а҆натѡ́лїевы г҃: и҆ предпра́зднства д҃. Сла́ва,  предпра́зднства: И҆ ны́нѣ, бг҃оро́диченъ гла́са, и҆ про́чее  по ѻ҆бы́чаю. На оу҆́трени, на Бг҃ъ гдⷭ҇ь, тропа́рь  воскрⷭ҇нъ два́жды. Сла́ва, и҆ ны́нѣ, предпра́зднства: и҆  про́чее воскрⷭ҇но и҆ до канѡ́на. Канѡ́нъ воскрⷭ҇нъ со  і҆рмосо́мъ на д҃: и҆ бцⷣы на в҃: и҆ трїѡ́ди на д҃: и҆  предпра́зднства на д҃. Катава́сїа: Ѿве́рзꙋ оу҆ста̀ моѧ̑:  По г҃-й пѣ́сни, конда́къ предпра́зднства: и҆ сѣда́ленъ  трїѡ́ди. Сла́ва, и҆ ны́нѣ, предпра́зднства. По ѕ҃-й  пѣ́сни, конда́къ и҆ і҆́косъ воскрⷭ҇нъ. По ѳ҃-й пѣ́сни,  свѣти́ленъ воскрⷭ҇нъ: Сла́ва, и҆ ны́нѣ, предпра́зднства.  На хвали́техъ стїхи̑ры воскрⷭ҇ны по ѻ҆бы́чаю. Посе́мъ  глаго́лемъ припѣ́въ: Воскрⷭ҇нѝ гдⷭ҇и бж҃е мо́й: и҆ пое́мъ  самогла́сенъ трїѡ́ди: Сла́ва, па́ки то́йже. И҆ ны́нѣ,  Пребл҃гослове́нна є҆сѝ: Славосло́вїе вели́кое. И҆ про́чее  по ѻ҆бы́чаю. На а҃-мъ часѣ̀, тропа́рь воскрⷭ҇нъ: Сла́ва,  предпра́зднства: И҆ ны́нѣ, бг҃оро́диченъ часѡ́въ. Ст҃ы́хъ  же слꙋ̑жбы, і҆ѡа́нна лѣ́ствичника, и҆ марі́и є҆гѵ́птѧныни,  въ сїѧ̑ недѣ̑ли ѡ҆ставлѧ́ютсѧ, и҆ пою́тсѧ є҆гда̀  є҆кклисїа́рхъ разсꙋ́дитъ. 
🕅комм. А҆́ще слꙋчи́тсѧ предпра́зднство  бл҃говѣ́щенїѧ въ сꙋббѡ́тꙋ пѧ́тꙋю а҆ка́ѳїста. 
Въ пѧто́къ ве́чера, на Гдⷭ҇и воззва́хъ, пое́мъ стїхи̑ры,  самогла́сенъ днѐ, два́жды: и҆ мч҃нченъ: и҆ а҆ка́ѳїста на  д҃: и҆ предпра́зднства, г҃. Сла́ва, предпра́зднства: И҆  ны́нѣ, а҆ка́ѳїста. Вхо́дъ, прокі́менъ, и҆ чтє́нїѧ днѐ. Да  и҆спра́витсѧ: и҆ про́чее преждесщ҃е́нныхъ. [зрѝ]  Четверопѣ́снецъ же трїѡ́ди пое́мъ на повече́рїи. На  оу҆́трени, на Бг҃ъ гдⷭ҇ь, (с. сѯ҃г ѡ҆б.) тропа́рь  а҆ка́ѳїста, два́жды. Сла́ва, и҆ ны́нѣ, предпра́зднства: и҆  ѻ҆бы̑чныѧ каѳі̑смы. Кондакѝ и҆ і҆́косы а҆ка́ѳїста, по  чи́нꙋ и҆́хъ. Канѡ́нъ предпра́зднства, со і҆рмосо́мъ на ѕ҃:  и҆ а҆ка́ѳїста на и҃. Катава́сїа: Ѿве́рзꙋ оу҆ста̀ моѧ̑: По  г҃-й и҆ по ѕ҃-й пѣ́сни, кондакѝ и҆ і҆́косы по ѻ҆бы́чаю.  По ѳ҃-й пѣ́сни, свѣти́ленъ а҆ка́ѳїста два́жды. Сла́ва, и҆  ны́нѣ, предпра́зднства. На хвали́техъ стїхи̑ры а҆ка́ѳїста  на д҃, гла́съ д҃. Подо́бенъ: Ꙗ҆́кѡ до́блѧ: Сла́ва, и҆  ны́нѣ, гла́съ д҃: Ѧ҆зы́ка є҆гѡ́же не вѣ́дѧше:  Славосло́вїе вели́кое, и҆ ѿпꙋ́стъ. 
[зрѝ]комм. А҆́ще слꙋчи́тсѧ предпра́зднство  бл҃говѣ́щенїѧ въ сꙋббѡ́тꙋ ла́заревꙋ. 
И҆ пое́тсѧ предпра́зднства слꙋ́жба пре́жде въ  четверто́къ тоѧ́же седми́цы, ꙗ҆́коже оу҆каза́сѧ сегѡ̀  мѣ́сѧца въ к҃д де́нь. 
к҃є. 🕀 Бл҃говѣ́щенїе прест҃ы́ѧ влⷣчцы на́шеѧ  бцⷣы и҆ приснодв҃ы мр҃і́и. 
Начина́етсѧ ѿ четвертка̀ г҃-ѧ недѣ́ли ст҃ы́хъ  постѡ́въ, и҆ восхо́дитъ до среды̀ свѣ́тлыѧ седми́цы, и҆  а҆́ще є҆́сть по́стъ, начина́емъ вече́рню без̾ каѳі́смы и҆  без̾ покло́нѡвъ. На Гдⷭ҇и воззва́хъ, ста́вимъ стїхѡ́въ і҃:  и҆ пое́мъ въ трїѡ́ди самогла́сенъ днѐ два́жды, и҆ подо́бны  г҃: и҆ пра́здника г҃: повторѧ́юще двѣ̀, гла́съ ѕ҃.  Подо́бенъ: Всю̀ ѿложи́вше: Совѣ́тъ превѣ́чный: Сла́ва,  и҆ ны́нѣ, гла́съ то́йже: По́сланъ бы́сть: Вхо́дъ. Свѣ́те  ти́хїй: Прокі́менъ, и҆ чтє́нїѧ днѐ, и҆ пра́здника г҃: а҃- е, Бытїѧ̀, И҆зы́де і҆а́кѡвъ ѿ стꙋденца̀: в҃-е,  Прⷪ҇ро́чества і҆езекі́илева: Бꙋ́детъ ѿ днѐ ѻ҆сма́гѡ: г҃- е, При́тчей: Премꙋ́дрость (с. сѯ҃д) созда̀ себѣ̀ до́мъ:  Та́же, да и҆спра́витсѧ: и҆ покло́ны г҃ вели̑кїѧ: и҆ прѡ́чаѧ  преждесщ҃е́нныхъ. [зрѝ] А҆́ще же нѣ́сть преждесщ҃е́нныхъ,  на Гдⷭ҇и воззва́хъ: стїхи̑ры подо́бны г҃, трїѡ́ди: и҆  пра́здника є҃. Сла́ва, и҆ ны́нѣ: По́сланъ бы́сть: Вхо́дъ,  прокі́менъ, и҆ чтє́нїѧ днѐ и҆ пра́здника г҃. Та́же,  Сподо́би гдⷭ҇и: На стїхо́внѣ самогла́сенъ днѐ, два́жды: и҆  мч҃нченъ. Сла́ва, и҆ ны́нѣ: Дне́сь ра́дость: По Ны́нѣ  ѿпꙋща́еши: тропа́рь пра́здника. Є҆ктенїа̀, и҆ г҃ покло́ны  вели̑кїѧ: и҆ ѿпꙋ́стъ. На трапе́зѣ же разрѣша́емъ на  вїно̀ и҆ є҆ле́й, въ кі́йлибо де́нь слꙋчи́тсѧ, во сла́вꙋ  прест҃ы́ѧ бцⷣы. При часѣ́ же а҃-мъ но́щи оу҆дарѧ́етъ въ  вели́кїй кампа́нъ дово́льнѡ, и҆ пото́мъ во всѧ̑. И҆  собра́вшесѧ во хра́мъ, бл҃гослови́вшꙋ і҆ере́ю, и҆ кадѧ́щꙋ,  пое́мъ повече́рїе вели́кое, и҆ Съ на́ми бг҃ъ: съ пѣ́нїемъ,  на гла́съ и҃, на ѻ҆́ба ли̑ка, и҆ ѻ҆бы̑чныѧ тропарѝ: Де́нь  преше́дъ: По а҃-мъ трист҃о́мъ, тропа́рь пра́здника: Дне́сь  сп҃се́нїѧ на́шегѡ: По в҃-мъ конда́къ пра́здника: Взбра́нной  воево́дѣ: И҆ по Сла́ва въ вы́шнихъ: твори́мъ и҆схожде́нїе  въ притво́ръ, и҆ быва́етъ лїті́а по ѻ҆бы́чаю, и҆ пое́мъ  стїхи̑ры пра́здника, самогла́сны г҃, гла́съ а҃. А҆́ще  сꙋббѡ́та и҆лѝ недѣ́лѧ, Сла́ва, гла́съ и҃: Да веселѧ́тсѧ  нб҃са̀: И҆ ны́нѣ, гла́съ в҃: Бл҃говѣствꙋ́етъ гаврїи́лъ:  А҆́ще же де́нь по́стенъ, Сла́ва, и҆ ны́нѣ: Бл҃говѣствꙋ́етъ  гаврїи́лъ: Та́же мл҃твы ѻ҆бы̑чныѧ бдѣ́нїѧ. И҆ вше́дше во  хра́мъ, пое́мъ На стїхо́внѣ стїхи̑ры пра́здника, гла́съ д҃,  съ припѣ́вы пра́здника: Пе́рвый, Бл҃говѣсти́те де́нь ѿ  днѐ сп҃се́нїе бг҃а на́шегѡ. Вторы́й, Воспо́йте гдⷭ҇еви  пѣ́снь но́вꙋ, ꙗ҆́кѡ ди̑вна сотворѝ гдⷭ҇ь. Сла́ва, и҆  ны́нѣ, гла́съ то́йже: Дне́сь ра́дость бл҃говѣ́щенїѧ: На  бл҃гослове́нїи хлѣ́бѡвъ, 
(с. сѯ҃д ѡ҆б.) 
Тропа́рь, гла́съ д҃: 
Дне́сь сп҃се́нїѧ на́шегѡ глави́зна, и҆ є҆́же ѿ  вѣ́ка, та́инства ꙗ҆вле́нїе: сн҃ъ бж҃їй, сн҃ъ дв҃ы  быва́етъ, и҆ гаврїи́лъ бл҃года́ть бл҃говѣствꙋ́етъ. тѣ́мже  и҆ мы̀ съ ни́мъ бцⷣѣ возопїи́мъ: ра́дꙋйсѧ бл҃года́тнаѧ,  гдⷭ҇а съ тобо́ю. три́жды. 
И҆ Бꙋ́ди и҆́мѧ гдⷭ҇не: съ пѣ́нїемъ, три́жды. и҆  ѱало́мъ л҃г: Бл҃гословлю̀ гдⷭ҇а: до Не лиша́тсѧ всѧ́кагѡ  бла́га. И҆ раздаю́тсѧ бл҃гословє́нныѧ хлѣ́бы бра́тїи по  ѻ҆бы́чаю, и҆ чте́нїе пра́здника. На оу҆́трени, на Бг҃ъ  гдⷭ҇ь: тропа́рь пра́здника три́жды. и҆ глаго́лемъ трѝ  каѳі̑смы. По а҃-й каѳі́смѣ, ѻ҆́ба сѣда́льны въ трїѡ́ди,  без̾ є҆ктенїѝ: и҆ чте́нїе. По в҃-й каѳі́смѣ є҆ктенїа̀,  и҆ сѣда́ленъ пра́здника, гла́съ а҃. Подо́бенъ: Гро́бъ  тво́й: Вели́кїй воево́да: Сла́ва, и҆ ны́нѣ, то́йже: и҆  чте́нїе пра́здника. По г҃-й каѳі́смѣ, сѣда́ленъ  пра́здника, гла́съ г҃. Подо́бенъ: Красотѣ̀ дв҃ства: Дне́сь  всѧ̀ тва́рь ра́дꙋетсѧ: Сла́ва, и҆ ны́нѣ, то́йже. По чте́нїи  же даю́тсѧ свѣщы̀ бра́тїи. По полѷеле́и сѣда́ленъ, гла́съ  д҃. Подо́бенъ: Оу҆диви́сѧ: Гаврїи́лъ съ нб҃сѐ: Сла́ва, и҆  ны́нѣ, гла́съ то́йже: По́сланъ бы́сть гаврїи́лъ къ дв҃ѣ:  и҆ чте́нїе пра́здника. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, гла́съ д҃: Бл҃говѣсти́те де́нь ѿ днѐ  сп҃се́нїе бг҃а на́шегѡ. Сті́хъ: Воспо́йте гдⷭ҇еви пѣ́снь  но́вꙋ: Всѧ́кое дыха́нїе: Є҆ѵⷢ҇лїе лꙋкѝ, зача́ло д҃:  Воста́вши мр҃їа́мъ: По н҃-мъ ѱалмѣ̀ стїхи́ра пра́здника,  гла́съ в҃: Бл҃говѣствꙋ́етъ гаврїи́лъ: Канѡ́нъ пра́здника,  гла́съ д҃: і҆рмо́съ по два́жды, тропарѝ на в҃і. Катава́сїа  пра́здника. А҆ и҆дѣ́же трипѣ́снецъ, и҆ пое́мъ канѡ́нъ  пра́здника, со і҆рмосо́мъ на ѕ҃: и҆ трипѣ́снецъ, на и҃.  Катава́сїа, і҆рмо́съ трїѡ́ди, ѻ҆́ба ли̑ка вкꙋ́пѣ. По г҃-й  пѣ́сни, сѣда́ленъ (с. сѯ҃є) пра́здника, гла́съ и҃:  Сло́во бж҃їе: Сла́ва, и҆ ны́нѣ: По́сланъ бы́сть: По ѕ҃-й  пѣ́сни, 
Конда́къ, гла́съ и҃: 
Взбра́нной воево́дѣ побѣди́тєльнаѧ, ꙗ҆́кѡ  и҆зба́вльшесѧ ѿ ѕлы́хъ, бл҃года́рствєннаѧ восписꙋ́емъ тѝ  рабѝ твоѝ бцⷣе: но ꙗ҆́кѡ и҆мꙋ́щаѧ держа́вꙋ  непобѣди́мꙋю, ѿ всѧ́кихъ на́съ бѣ́дъ свободѝ, да  зове́мъ тѝ: ра́дꙋйсѧ невѣ́сто неневѣ́стнаѧ. 
И҆ і҆́косъ, и҆ чте́мъ про́логъ. На ѳ҃-й пѣ́сни па́ки  вжига́ютъ свѣщы̀ бра́тїѧ. Чⷭ҇тнѣ́йшꙋю не пое́мъ, но пое́мъ  припѣ́въ пра́здника: Бл҃говѣствꙋ́й землѐ: Та́же і҆рмо́съ:  Ꙗ҆́кѡ ѡ҆дꙋшевле́нномꙋ: подо́бнѣ и҆ в҃-й ли́къ припѣ́въ,  и҆ і҆рмо́съ: и҆ къ про́чымъ тропарє́мъ пра́здника, то́йже  припѣ́въ. Оу҆ трипѣ́снца же къ тропарє́мъ припѣ́въ:  Сла́ва тебѣ̀ бж҃е на́шъ, сла́ва тебѣ̀. И҆ послѣдѝ  і҆рмо́съ трїѡ́ди, и҆ пра́здника припѣ́въ, и҆ і҆рмо́съ  ѻ҆́ба ли̑ка вкꙋ́пѣ. Свѣти́ленъ, пра́здника два́жды.  Подо́бенъ: Со оу҆ч҃нкѝ: А҆́гг҃льскихъ си́лъ: Сла́ва, и҆  ны́нѣ: Є҆́же ѿ вѣ́ка дне́сь познава́етсѧ: На  Хвали́техъ, Всѧ́кое дыха́нїе: и҆ пое́мъ стїхи̑ры, на д҃:  гла́съ а҃. Подо́бенъ: Нбⷭ҇ныхъ чинѡ́въ: Сла́ва, и҆ ны́нѣ,  гла́съ в҃: Є҆́же ѿ вѣ́ка та́инство: [А҆́ще є҆́сть  сꙋббѡ́та и҆лѝ недѣ́лѧ, славосло́вїе вели́кое, и҆  є҆ктєнїѝ, и҆ ѿпꙋ́стъ.] А҆́ще же де́нь по́стенъ, пое́мъ  на стїхо́внѣ трїѡ́ди, самогла́сенъ днѐ два́жды, и҆  мч҃нченъ. Сла́ва, и҆ ны́нѣ, пра́здника: Да веселѧ́тсѧ  нб҃са̀: Та́же, Бл҃го є҆́сть: є҆ди́ножды. По Ѻ҆́ч҃е на́шъ:  тропа́рь пра́здника. Є҆ктенїа̀, и҆ г҃ вели̑кїѧ покло́ны,  без̾ ѿпꙋ́ста оу҆́трени, и҆ дае́тсѧ ст҃ы́й є҆ле́й  бра́тїи, пое́тсѧ же и҆ стїхи́ра самогла́сна. И҆ ча́съ а҃-й  съ каѳі́смою. Тропа́рь и҆ конда́къ пра́здника. И҆ въ коне́цъ  г҃ покло́ны вели̑кїѧ, и҆ мл҃тва: Хрⷭ҇тѐ свѣ́те и҆́стинный:  (с. сѯ҃є ѡ҆б.) и҆ ѿпꙋ́стъ. Въ г҃-й же ча́съ днѐ  и҆схо́димъ со крⷭ҇ты̀ съ лїті́ею внѣ̀ монастырѧ̀: и҆  возвра́щшесѧ вхо́димъ въ трапе́зꙋ, и҆ пое́мъ ча́съ г҃-й и҆  ѕ҃-й съ каѳі́смами, без̾ покло́нѡвъ. Тропа́рь и҆ конда́къ  пра́здника. На часѣ́хъ же, въ кампа́нъ не оу҆дарѧ́емъ. На  ѕ҃-мъ часѣ̀, пое́мъ тропа́рь паремїѝ трїѡ́ди, и҆ прѡ́чаѧ  по чи́нꙋ и҆́хъ: и҆ паремїа̀, и҆ чте́мъ сло́во, є҆мꙋ́же  нача́ло: Па́ки ра́дость бл҃говѣ́щенїѧ: Присовокꙋплѧ́емъ же  и҆ ѳ҃ ча́съ съ каѳі́смою и҆ чте́нїемъ. Посе́мъ бл҃жє́нна  ско́рѡ без̾ пѣ́нїѧ и҆ без̾ покло́нѡвъ: Помѧнѝ на́съ  гдⷭ҇и: Ли́къ нбⷭ҇ный: Сла́ва: Ли́къ ст҃ы́хъ а҆́гг҃лъ:  Ѡ҆сла́би, ѡ҆ста́ви: По Ѻ҆́ч҃е на́шъ, конда́къ пра́здника.  Гдⷭ҇и поми́лꙋй, м҃: Сла́ва, и҆ ны́нѣ, Чⷭ҇тнѣ́йшꙋю: и҆  покло́ны г҃ вели̑кїѧ, и҆ мл҃тва: Всест҃а́ѧ трⷪ҇це: и҆  ѿпꙋ́стъ. 
к҃ѕ. 🕃 Собо́ръ а҆рхїстрати́га гаврїи́ла: 
Вече́рню пое́мъ без̾ каѳі́смы, и҆ без̾ покло́нѡвъ. На  Гдⷭ҇и воззва́хъ, пое́мъ трїѡ́ди самогла́сенъ днѐ, два́жды,  без̾ мч҃нчна: и҆ подо́бны трїѡ́ди г҃, и҆ пра́здника г҃,  гла́съ д҃, самогла́сны стїхѡ́вныѧ: Въ шесты́й мѣ́сѧцъ: и҆  а҆рха́гг҃ла г҃, гла́съ а҃. Подо́бенъ: Всехва́льнїи мч҃нцы:  Къ а҃і же стїхꙋ̀ припѣ́въ: Творѧ́й а҆́гг҃лы своѧ̑ дꙋ́хи:  Сла́ва, и҆ ны́нѣ, пра́здника: По́сланъ бы́сть: І҆ере́й же  твори́тъ проскомі́дїю въ стїхи̑ры. Вхо́дъ со є҆ѵⷢ҇лїемъ.  Свѣ́те ти́хїй: Прокі́менъ, и҆ чте́нїе днѐ, и҆ пра́здника  двѣ̀. а҃-е, И҆схо́да, Вни́де мѡѷсе́й: в҃-е, При́тчей,  Гдⷭ҇ь созда́ мѧ: Та́же є҆ктенїа̀ ма́лаѧ, и҆ возгла́съ  трист҃а́гѡ: Ꙗ҆́кѡ ст҃ъ є҆сѝ бж҃е на́шъ: и҆ трист҃о́е.  Прокі́менъ, гла́съ д҃: Бл҃говѣсти́те де́нь ѿ днѐ  сп҃се́нїе бг҃а на́шегѡ. Сті́хъ: Воспо́йте гдⷭ҇еви пѣ́снь  но́вꙋ: А҆по́столъ ко є҆вре́ємъ, (с. сѯ҃ѕ) зача́ло т҃ѕ:  Ст҃ѧ́й и҆ ѡ҆сщ҃а́емїи: А҆ллилꙋ́їа, гла́съ а҃: Сни́детъ  ꙗ҆́кѡ до́ждь на рꙋно̀: Сті́хъ: Бꙋ́детъ и҆́мѧ є҆гѡ̀  бл҃гослове́но во вѣ́ки. Є҆ѵⷢ҇лїе лꙋкѝ, зача́ло г҃:  Зача́тъ є҆лїсаве́тъ: и҆ про́чаѧ бж҃е́ственнаѧ лїтꙋргі́а  златоꙋ́стагѡ. Вмѣ́стѡ Досто́йно, пое́мъ і҆рмо́съ: Ꙗ҆́кѡ  ѡ҆дꙋшевле́нномꙋ: Прича́стенъ: И҆збра̀ гдⷭ҇ь сїѡ́на, и҆  и҆зво́ли є҆го̀ въ жили́ще себѣ̀. 
[зрѝ] І҆ѡа́нна по́стника: Ѡ҆брѣта́емъ въ нѣ́кїихъ  тѵ́пїцѣхъ, є҆́же пѣ́тисѧ въ се́мъ днѝ честна́гѡ сегѡ̀  пра́здника, да и҆спра́витсѧ мл҃тва моѧ̀: и҆ сїѐ не вѣ́мъ,  кі́имъ нра́вомъ ѡ҆предѣли́сѧ. Нѣ́цыи бо и҆з̾  произволе́нїѧ и҆ неꙋче́нїѧ мнѡ́гаѧ приложи́ша: а҆́зъ же  ꙗ҆́кѡ мню̀ сїѐ не попꙋща́ти въ златоꙋ́стагѡ соверше́нной  лїтꙋргі́и, и҆ въ ѕ҃-мъ часѣ̀, и҆ проскоми́дїи бы́вшей.  Глаго́летъ бо, въ ꙗ҆ково́мъ днѝ слꙋчи́тсѧ пра́здникъ  бж҃е́ственнагѡ бл҃говѣ́щенїѧ, лїтꙋргі́а златоꙋ́стагѡ, и҆ на  трапе́зѣ разрѣше́нїе ры́бъ, ꙗ҆́ковъ а҆́ще де́нь  слꙋчи́тсѧ. Сїе́ бо прїѧ́хомъ ѿ бж҃е́ственныхъ ѻ҆тцє́въ,  є҆́же ꙗ҆́сти ры̑бы въ де́нь бж҃е́ственнагѡ бл҃говѣ́щенїѧ.  Да и҆спра́витсѧ же въ преждесщ҃е́нныхъ лїтꙋргі́и зачини́сѧ  пѣ́ти, и҆ въ ѳ҃-мъ часѣ̀: не тре́бствꙋетъ бо ко́емꙋ пла́ча  зна́менїю въ се́мъ днѝ пѣ́тисѧ, чествꙋ́емъ бо то́й ꙗ҆́кѡ  глави́знꙋ на́шегѡ сп҃се́нїѧ. 
[зрѝ] А҆́ще вели́кїѧ ра́ди нꙋ́жды нѣ́сть лїтꙋргі́и: На  Гдⷭ҇и воззва́хъ, стїхи̑ры трїѡ́ди подо́бны г҃: и҆ пра́здника  д҃. и҆ а҆рха́гг҃ла г҃. Сла́ва, и҆ ны́нѣ, пра́здника.  Вхо́дъ, прокі́менъ, и҆ чте́нїе днѐ и҆ пра́здника в҃: та́же  прокі́менъ, а҆по́столъ и҆ є҆ѵⷢ҇лїе пра́здника: и҆ по  чте́нїи, Сподо́би гдⷭ҇и: На стїхо́внѣ трїѡ́ди самогла́сенъ  днѐ два́жды: и҆ мч҃нченъ. Сла́ва, и҆ ны́нѣ: Дне́сь  ра́дость: По Ны́нѣ ѿпꙋща́еши, тропа́рь а҆рха́гг҃ла:  Сла́ва, и҆ ны́нѣ, пра́здника, є҆ктенїа̀, (с. сѯ҃ѕ ѡ҆б.)  и҆ г҃ покло́ны вели̑кїѧ, и҆ ѿпꙋ́стъ. На трапе́зѣ  оу҆тѣше́нїе бра́тїи ве́лїе: ꙗ҆ди́мъ ры̑бы, и҆ пїе́мъ  вїно̀, въ кі́йлюбо де́нь слꙋчи́тсѧ, є҆ди́ножды дне́мъ,  кромѣ̀ сꙋббѡ́ты и҆ недѣ́ли. [зрѝ] Повече́рїе пое́мъ  ма́лое въ притво́рѣ поско́рꙋ, без̾ покло́нѡвъ и҆ канѡ́на,  то́чїю на Сла́ва въ вы́шнихъ: г҃ покло́ны, и҆ по трист҃о́мъ  г҃ покло́ны, и҆ по Чⷭ҇тнѣ́йшꙋю г҃ вели̑кїѧ покло́ны съ  мл҃твою: Гдⷭ҇и и҆ влⷣко: и҆ про́чыѧ в҃і. и҆ на  послѣ́днемъ трист҃о́мъ, г҃ покло́ны, и҆ ѿпꙋ́стъ. На  оу҆́трени, въ к҃ѕ-й де́нь пое́мъ А҆ллилꙋ́їа: И҆ трⷪ҇чны  гла́са. А҆́ще же сꙋббѡ́та, и҆лѝ недѣ́лѧ: пое́мъ на Бг҃ъ  гдⷭ҇ь, 
Тропа́рь а҆рха́гг҃ла, гла́съ д҃. 
Нбⷭ҇ныхъ во́инствъ а҆рхїстрати́же, мо́лимъ тѧ̀ при́снѡ  мы̀ недосто́йнїи, да твои́ми мл҃твами ѡ҆гради́ши на́съ  кро́вомъ крилꙋ̀ невеще́ственныѧ твоеѧ̀ сла́вы, сохранѧ́ѧ  на́съ припа́дающихъ прилѣ́жнѡ, и҆ вопїю́щихъ: ѿ бѣ́дъ  и҆зба́ви на́съ, ꙗ҆́кѡ чинонача́льникъ вы́шнихъ си́лъ. 
По а҃-й каѳі́смѣ сѣда́льны ѻ҆ктѡ́иха. По в҃-й  каѳі́смѣ и҆ по г҃-й сѣда́ленъ трїѡ́ди. Канѡ́нъ пра́здника  бцⷣы, со і҆рмосо́мъ на ѕ҃, гла́съ ѕ҃: и҆ а҆рха́гг҃ла на ѕ҃,  гла́съ д҃. Є҆гда́ же приспѣ́етъ трипѣ́снецъ, и҆ пое́мъ  канѡ́нъ пра́здника бцⷣы, и҆ а҆рха́гг҃ла, со і҆рмосо́мъ на  ѕ҃: и҆ трипѣ́снецъ на и҃. Катава́сїа, і҆рмо́съ трїѡ́ди. По  г҃-й пѣ́сни, сѣда́ленъ, гла́съ д҃. Сла́ва, и҆ ны́нѣ,  то́йже: и҆ чте́нїе: По ѕ҃-й пѣ́сни, 
Конда́къ а҆рха́гг҃ла, гла́съ и҃. Подо́бенъ: Взбра́нной: 
Пресвѣ́тлыѧ, и҆ честны́ѧ, и҆ вседѣ́тельныѧ,  пренеисче́тныѧ и҆ стра́шныѧ трⷪ҇цы, ты̀ є҆сѝ  а҆рхїстрати́же сла́вный слꙋжи́телю и҆ мл҃твенниче, ны́нѣ  непреста́ннѡ молѝ, и҆зба́витисѧ на́мъ ѿ всѧ́кихъ бѣ́дъ  и҆ мꙋ́къ, да зове́мъ тѝ: ра́дꙋйсѧ покро́ве рабѡ́мъ твои̑мъ. 
(с. сѯ҃з) 
По ѳ҃-й пѣ́сни, свѣти́ленъ трⷪ҇чный гла́са. На  хвали́техъ стїхи̑ры а҆рха́гг҃ла, на д҃, гла́съ д҃.  Подо́бенъ: Да́лъ є҆сѝ зна́менїе: Сла́ва, и҆ ны́нѣ,  пра́здника, гла́съ в҃: Бл҃говѣствꙋ́етъ гаврїи́лъ: На  стїхо́внѣ, трїѡ́ди самогла́сенъ днѐ, два́жды, и҆ мч҃нченъ:  Сла́ва, и҆ ны́нѣ, бг҃оро́диченъ, и҆ про́чее всѐ пое́мъ съ  покло́ны. На трапе́зѣ же разрѣше́нїе вїна̀ и҆ є҆ле́а. 
🕅комм. А҆́ще слꙋчи́тсѧ бл҃говѣ́щенїе въ  сꙋббѡ́тꙋ г҃-ю, и҆лѝ д҃-ю постѡ́въ. 
Въ пѧто́къ ве́чера, каѳі́смы не глаго́лемъ. На Гдⷭ҇и  воззва́хъ стїхи̑ры на і҃: трїѡ́ди самогла́сенъ днѐ  два́жды, и҆ пра́здника и҃: Сла́ва, и҆ ны́нѣ, пра́здника, и҆  чтє́нїѧ пре́жде днѐ, и҆ пра́здника є҃: и҆ Да и҆спра́витсѧ  мл҃тва моѧ̀: и҆ про́чее преждесщ҃е́нныхъ. Ѡ҆ а҃-мъ же часѣ̀  но́щи пое́мъ повече́рїе вели́кое, по ѻ҆бы́чаю. По а҃-мъ  трист҃о́мъ, тропа́рь пра́здника. По в҃-мъ конда́къ  пра́здника. По Сла́ва въ вы́шнихъ: и҆схожде́нїе ꙗ҆́коже  пред̾ꙋказа́сѧ въ де́нь по́стенъ. На оу҆́трени, быва́етъ  слꙋ́жба всѧ̀ пра́здника, нижѐ четверопѣ́снецъ, ни и҆́но  что̀ сꙋббѡ́тное пое́тсѧ, но всѐ пра́здника: пое́мъ же и҆  Славосло́вїе вели́кое. Четверопѣ́снецъ же пое́тсѧ въ  четверто́къ, на повече́рїи. Та́кожде и҆ на лїтꙋргі́и, всѐ  пра́здника. Пред̾ лїтꙋргі́ею же, во в҃-й ча́съ днѐ,  и҆схожде́нїе твори́мъ внѣ̀ монастырѧ̀ по ѻ҆бы́чаю: и҆  возвра́щшесѧ пое́мъ лїтꙋргі́ю, и҆ бл҃жє́нна ѿ канѡ́на  пра́здника, пѣ́снь г҃-ѧ и҆ ѕ҃-ѧ. 
🕅комм. Подоба́етъ вѣ́дати, а҆́ще слꙋчи́тсѧ  бл҃говѣ́щенїе въ недѣ́лю г҃-ю постѡ́въ. 
Въ сꙋббѡ́тꙋ на ма́лѣй вече́рни, на Гдⷭ҇и воззва́хъ,  стїхи̑ры крⷭ҇та̀ д҃: Сла́ва, и҆ ны́нѣ, пра́здника. На  стїхо́внѣ стїхи́ра воскрⷭ҇на є҆ди́на, и҆ пра́здника трѝ  самогла́сны (с. сѯ҃з ѡ҆б.): стїхо́вна вели́кїѧ вече́рни,  съ припѣ́вы и҆́хъ. Сла́ва, и҆ ны́нѣ, пра́здника. По  трист҃о́мъ тропа́рь воскрⷭ҇нъ: Сла́ва, и҆ ны́нѣ,  пра́здника: є҆ктенїа̀, и҆ ѿпꙋ́стъ. На вели́цѣй вече́рни,  Бл҃же́нъ мꙋ́жъ: каѳі́сма всѧ̀. На Гдⷭ҇и воззва́хъ, стїхи̑ры  воскрⷭ҇ны г҃: и҆ крⷭ҇та̀ подо́бны г҃: и҆ пра́здника подо́бны  г҃, на д҃. Сла́ва, крⷭ҇та̀, гла́съ г҃: хрⷭ҇тѐ бж҃е на́шъ:  И҆ ны́нѣ, пра́здника, гла́съ ѕ҃: По́сланъ бы́сть съ нб҃сѐ:  Та́же вхо́дъ, и҆ чте́нїй є҃. На лїті́и стїхи̑ры пра́здника  самогла́сны г҃, гла́съ а҃: и҆ крⷭ҇та̀ г҃, пи́саны на  хвали́техъ. Сла́ва, пра́здника: И҆ ны́нѣ, крⷭ҇та̀. На  стїхо́внѣ стїхи̑ры воскрⷭ҇ны по а҆лфави́тꙋ. Сла́ва,  крⷭ҇та̀: И҆ ны́нѣ, пра́здника. На бл҃гослове́нїи хлѣ́бѡвъ  тропа́рь пра́здника два́жды, и҆ крⷭ҇та̀ є҆ди́ножды: и҆  чте́нїе въ посла́нїихъ а҆пⷭ҇льскихъ, и҆лѝ пра́здника. На  оу҆́трени, на Бг҃ъ гдⷭ҇ь, тропа́рь воскрⷭ҇нъ гла́са,  два́жды. Сла́ва, крⷭ҇та̀: И҆ ны́нѣ, пра́здника. По  каѳі́смахъ сѣда́льны воскрⷭ҇ны съ бг҃оро́дичны и҆́хъ: и҆  чте́нїе во є҆ѵⷢ҇лїи толково́мъ. Полѷеле́й, и҆ сѣда́льны  пра́здника всѝ по є҆ди́ножды. Сла́ва, и҆ ны́нѣ,  пра́здника, и҆ чте́нїе пра́здника. Степє́нны гла́са.  Прокі́менъ пра́здника. Всѧ́кое дыха́нїе: и҆ є҆ѵⷢ҇лїе  пра́здника. Воскрⷭ҇нїе хрⷭ҇то́во: ѱало́мъ н҃: Стїхи́ра  пра́здника. Канѡ́нъ воскрⷭ҇нъ на д҃: и҆ крⷭ҇та̀ на д҃: и҆  пра́здника на ѕ҃. Катава́сїа пра́здника: Ѿве́рзꙋ оу҆ста̀  моѧ̑: По г҃-й пѣ́сни конда́къ и҆ і҆́косъ крⷭ҇та̀: та́же  сѣда́ленъ крⷭ҇та̀. Сла́ва, и҆ ны́нѣ, пра́здника: и҆  чте́нїе пра́здника. По ѕ҃-й пѣ́сни конда́къ и҆ і҆́косъ  пра́здника: и҆ про́логъ. На ѳ҃-й пѣ́сни пое́мъ,  Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, крⷭ҇та̀: И҆  ны́нѣ, пра́здника. На хвали́техъ стїхи̑ры воскрⷭ҇ны д҃, и҆  пра́здника г҃, гла́съ а҃. Подо́бенъ: Нбⷭ҇ныхъ чинѡ́въ: и҆  самогла́сенъ, гла́съ в҃: Є҆́же ѿ вѣ́ка та́инство: (с.  сѯ҃и) съ припѣ́вы и҆́хъ. Та́же припѣ́въ: Воскрⷭ҇нѝ  гдⷭ҇и бж҃е мо́й: и҆ пое́мъ трїѡ́ди самогла́сенъ днѐ.  Сла́ва, то́йже: И҆ ны́нѣ: Пребл҃гослове́нна є҆сѝ:  Славосло́вїе вели́кое. и҆ быва́етъ послѣ́дованїе  крⷭ҇топокло́нное, по ѻ҆бы́чаю. и҆ посе́мъ є҆ктєнїѝ, и҆  ѿпꙋ́стъ. Сла́ва, и҆ ны́нѣ, стїхи́ра є҆ѵⷢ҇льскаѧ, и҆  ѡ҆глаше́нїе стꙋді́тово, и҆ ча́съ а҃-й въ притво́рѣ. На а҃- мъ часѣ̀, тропа́рь воскрⷭ҇нъ. Сла́ва, крⷭ҇та̀: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ крⷭ҇та̀,  и҆ прѡ́чаѧ: и҆ соверше́нный ѿпꙋ́стъ. Во вторы́й же ча́съ  днѐ и҆схо́димъ внѣ̀ монастырѧ̀, ꙗ҆́коже пред̾ꙋказа́сѧ:  и҆ возвра́щшесѧ пое́мъ часы̀, на ни́хже глаго́летсѧ тропа́рь  воскрⷭ҇нъ, и҆ пра́здника, и҆ крⷭ҇та̀, премѣнѧ́юще. Та́кожде  и҆ кондакѝ. На лїтꙋргі́и, бл҃жє́нна гла́са на д҃: и҆  пра́здника пѣ́снь г҃, на д҃: и҆ крⷭ҇та̀ пѣ́снь ѕ҃-ѧ, на  д҃. По вхо́дѣ тропа́рь воскрⷭ҇нъ, и҆ крⷭ҇та̀, и҆  пра́здника. Сла́ва, конда́къ крⷭ҇та̀. И҆ ны́нѣ, пра́здника.  Вмѣ́стѡ же трист҃а́гѡ пое́мъ: Крⷭ҇тꙋ̀ твоемꙋ̀ покланѧ́емсѧ  влⷣко: Прокі́менъ, а҆по́столъ, А҆ллилꙋ́їа, є҆ѵⷢ҇лїе и҆  прича́стенъ пре́жде пра́здника, та́же крⷭ҇та̀. Вмѣ́стѡ  Досто́йно, пое́мъ і҆рмо́съ: Ꙗ҆́кѡ ѡ҆дꙋшевле́нномꙋ:  Лїтꙋргі́а же вели́кагѡ васі́лїа. Та́кожде и҆ во всѧ̑  недѣ̑ли ст҃ы́хъ постѡ́въ, въ ни́хже а҆́ще пра́здникъ се́й  слꙋчи́тсѧ, быва́етъ лїтꙋргі́а вели́кагѡ васі́лїа  непремѣ́ннѡ. 
🕅комм. А҆́ще слꙋчи́тсѧ бл҃говѣ́щенїе въ  понедѣ́льникъ д҃-ѧ, и҆лѝ є҃-ѧ, и҆лѝ ѕ҃-ѧ недѣ́ли  ст҃ы́хъ постѡ́въ. 
Въ недѣ́лю на ма́лѣй вече́рни, стїхи̑ры пра́здника на  д҃. Сла́ва, и҆ ны́нѣ, пра́здника. На стїхо́внѣ трїѡ́ди,  самогла́сенъ днѐ два́жды, и҆ мч҃нченъ. Сла́ва, и҆ ны́нѣ,  пра́здника. Тропа́рь пра́здника, є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, по ѻ҆бы́чномъ ѱалмѣ̀,  пое́мъ (с. сѯ҃и ѡ҆б.) Бл҃же́нъ мꙋ́жъ, а҃-й а҆нтїфѡ́нъ. На  Гдⷭ҇и воззва́хъ, стїхи̑ры на і҃: трїѡ́ди подо́бны г҃, и҆  пра́здника з҃. Сла́ва, и҆ ны́нѣ, По́сланъ бы́сть: Вхо́дъ,  прокі́менъ днѐ, и҆ чтє́нїѧ пра́здника г҃. и҆ посе́мъ  є҆ктенїа̀: Рце́мъ всѝ: Та́же, Сподо́би гдⷭ҇и: И҆  И҆спо́лнимъ вече́рнюю: На лїті́и стїхи̑ры пра́здника.  Сла́ва, и҆ ны́нѣ пра́здника. На стїхо́внѣ стїхи̑ры  пра́здника, съ припѣ́вы пра́здника: Сла́ва, и҆ ны́нѣ,  пра́здника. На бл҃гослове́нїи хлѣ́бѡвъ тропа́рь пра́здника,  три́жды: и҆ чте́нїе пра́здника. На оу҆́трени, пое́мъ  пра́здника слꙋ́жбꙋ, ꙗ҆́коже въ по́стенъ де́нь предписа́сѧ  на рѧдꙋ̀. Въ понедѣ́льникъ же д҃-ѧ недѣ́ли постѡ́въ. На  а҃-мъ часѣ̀, быва́етъ поклоне́нїе чⷭ҇тно́мꙋ крⷭ҇тꙋ̀, по  ѻ҆бы́чаю. 
🕅комм. А҆́ще ли слꙋчи́тсѧ бл҃говѣ́щенїе въ  сре́дꙋ крⷭ҇топокло́ннꙋю. 
Ѡ҆ставлѧ́ютсѧ стїхи̑ры, и҆ сла́вники, и҆ канѡ́нъ  крⷭ҇та̀, и҆ пою́тсѧ въ понедѣ́льникъ, и҆лѝ въ пѧто́къ  тоѧ́же седми́цы. Здѣ́ же пое́мъ слꙋ́жбꙋ всю̀ бл҃говѣ́щенїѧ  съ трипѣ́снцемъ средны́мъ, ꙗ҆́коже оу҆каза́сѧ въ а҃-й  де́нь, на рѧдꙋ̀. А҆ на оу҆́трени на а҃-мъ часѣ̀  поклоне́нїе крⷭ҇та̀ быва́етъ по чи́нꙋ. 
🕅комм. А҆́ще ли слꙋчи́тсѧ бл҃говѣ́щенїе въ  недѣ́лю д҃-ю, и҆лѝ є҃-ю постѡ́въ. 
Въ сꙋббѡ́тꙋ на ма́лѣй вече́рни, стїхи̑ры пра́здника, на  д҃: Сла́ва, и҆ ны́нѣ, пра́здника. На стїхо́внѣ стїхи́ра  воскрⷭ҇на є҆ди́на: и҆ пра́здника стїхо́вна вели́кїѧ  вече́рни, съ припѣ́вы и҆́хъ. Сла́ва, и҆ ны́нѣ, пра́здника.  Тропа́рь пра́здника, є҆ктенїа̀ ма́лаѧ, и҆ ѿпꙋ́стъ. На  вели́цѣй вече́рни: Бл҃же́нъ мꙋ́жъ: каѳі́сма всѧ̀. На Гдⷭ҇и  воззва́хъ, стїхи̑ры воскрⷭ҇ны г҃, и҆ а҆нато́лїевъ а҃: и҆  пра́здника ѕ҃. Сла́ва, и҆ ны́нѣ, гла́съ ѕ҃: По́сланъ бы́сть  съ нб҃сѐ: Вхо́дъ, прокі́менъ днѐ: и҆ чтє́нїѧ пра́здника  є҃. На лїті́и стїхи̑ры (с. сѯ҃ѳ) пра́здника. Сла́ва,  гла́съ и҃: И҆ ны́нѣ, гла́съ в҃: На стїхо́внѣ стїхи̑ры  воскрⷭ҇ны: Сла́ва, и҆ ны́нѣ, пра́здника. На бл҃гослове́нїи  хлѣ́бѡвъ тропа́рь пра́здника три́жды: и҆ чте́нїе въ  посла́нїихъ а҆пⷭ҇льскихъ, и҆лѝ пра́здника. На оу҆́трени,  на Бг҃ъ гдⷭ҇ь, тропа́рь воскрⷭ҇нъ, два́жды. Сла́ва, и҆  ны́нѣ, пра́здника. По каѳі́смахъ сѣда́льны воскрⷭ҇ны, съ  бг҃оро́дичны и҆́хъ: и҆ чте́нїе во є҆ѵⷢ҇лїи толково́мъ.  Та́же полѷеле́й, и҆ сѣда́льны пра́здника, всѝ по  є҆ди́ножды: и҆ чте́нїе пра́здника. Степє́нны гла́са.  Прокі́менъ пра́здника. Всѧ́кое дыха́нїе: Є҆ѵⷢ҇лїе  пра́здника. Воскрⷭ҇нїе хрⷭ҇то́во: ѱало́мъ н҃. Стїхи́ра  пра́здника. Канѡ́нъ воскрⷭ҇нъ, со і҆рмосо́мъ на д҃: и҆  трїѡ́ди, на д҃: и҆ пра́здника на ѕ҃. Катава́сїа, і҆рмо́съ  пра́здника. По г҃-й пѣ́сни, сѣда́ленъ пра́здника: Сла́ва,  и҆ ны́нѣ, то́йже, и҆ чте́нїе пра́здника. По ѕ҃-й пѣ́сни,  конда́къ и҆ і҆́косъ пра́здника: и҆ чте́мъ про́логъ. На ѳ҃-й  пѣ́сни, пое́мъ Чⷭ҇тнѣ́йшꙋю: Свѣти́ленъ воскрⷭ҇нъ, и҆  пра́здника. На хвали́техъ стїхи̑ры на и҃: Воскрⷭ҇ны д҃, и҆  пра́здника д҃, съ припѣ́вы и҆́хъ, и҆ со сла́внымъ. Посе́мъ  припѣ́въ: Воскрⷭ҇нѝ гдⷭ҇и бж҃е мо́й: и҆ пое́мъ трїѡ́ди  самогла́снꙋ стїхи́рꙋ днѐ. Сла́ва, па́ки тꙋ́южде: И҆ ны́нѣ,  Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ: є҆ктєнїѝ, и҆ ѿпꙋ́стъ.  Та́же, Сла́ва, и҆ ны́нѣ, стїхи́ра є҆ѵⷢ҇льскаѧ: и҆ дае́тсѧ  бра́тїи ст҃ы́й є҆ле́й, ѿ канди́ла прест҃ы́ѧ бцⷣы,  пою́щымъ на́мъ самогла́снꙋ стїхи́рꙋ пра́здника: и҆  и҆схожде́нїе въ притво́ръ, и҆ ча́съ а҃-й. На а҃-мъ часѣ̀,  тропа́рь воскрⷭ҇нъ: Сла́ва, пра́здника: И҆ ны́нѣ,  бг҃оро́диченъ часѡ́въ. По трист҃о́мъ конда́къ пра́здника, и҆  прѡ́чаѧ, и҆ соверше́нный ѿпꙋ́стъ. [зрѝ] При часѣ́ же в҃- мъ днѐ твори́мъ и҆схожде́нїе внѣ̀ ѻ҆би́тели, ꙗ҆́коже  пред̾ꙋказа́сѧ на рѧдꙋ̀, (с. сѯ҃ѳ ѡ҆б.) и҆ возвра́щшесѧ  пое́мъ лїтꙋргі́ю вели́кагѡ васі́лїа. Бл҃жє́нна гла́са, на  ѕ҃: и҆ пра́здника пѣ́снь г҃-ѧ, на д҃. По вхо́дѣ тропа́рь  воскрⷭ҇нъ, и҆ пра́здника. Сла́ва, и҆ ны́нѣ, конда́къ  пра́здника. Прокі́менъ, а҆по́столъ, А҆ллилꙋ́їа, є҆ѵⷢ҇лїе,  и҆ прича́стенъ пре́жде недѣ́ли, и҆ пото́мъ пра́здника. 
🕅комм. А҆́ще слꙋчи́тсѧ бл҃говѣ́щенїе  прест҃ы́ѧ бцⷣы въ сре́дꙋ пѧ́тыѧ недѣ́ли постѡ́въ. 
Пое́мъ слꙋ́жбꙋ предпра́зднства бл҃говѣ́щенїѧ, стїхи̑ры  и҆ канѡ́нъ въ понедѣ́льникъ на рѧдꙋ̀: мине́и же ст҃а́гѡ  пое́мъ на повече́рїи, поне́же прелага́етсѧ вели́кїй канѡ́нъ  съ четвертка̀ на вто́рникъ тоѧ́же недѣ́ли, и҆ пое́мъ  вели́кїй канѡ́нъ съ трипѣ́снцемъ вто́рничнымъ, пра́здника  ра́ди прест҃ы́ѧ бцⷣы: поне́же въ сре́дꙋ въ пра́здникъ  са́мый каѳі́сма не глаго́летсѧ, и҆ покло́ны не быва́ютъ, и҆  ѿда́нїе пое́мъ пра́здника въ четверто́къ. Тогѡ̀ ра́ди въ  сре́дꙋ ве́чера стїхи̑ры съ покло́ны, и҆ канѡ́нъ вели́кїй въ  четверто́къ не пое́тсѧ: предпѣ́тъ бо є҆́сть во вто́рникъ.  Въ сре́дꙋ же пѧ́тыѧ недѣ́ли постѡ́въ пое́мъ всю̀ слꙋ́жбꙋ,  ве́черъ и҆ оу҆́трѡ, пра́здника, съ трїѡ́дїю, по оу҆ста́вꙋ,  ꙗ҆́коже пред̾ꙋказа́сѧ въ де́нь по́стенъ: а҆ ѿда́нїе  пое́мъ бл҃говѣ́щенїѧ въ четверто́къ, на оу҆́трени съ  трипѣ́снцемъ а҆по́стольскимъ, ꙗ҆́коже ꙗ҆вле́нно є҆́сть  въ понедѣ́льникъ д҃-ѧ, и҆ є҃-ѧ недѣ́ли поста̀, на  ѿда́нїе пра́здника бл҃говѣ́щенїѧ. 
🕅комм. А҆́ще слꙋчи́тсѧ бл҃говѣ́щенїе  прест҃ы́ѧ бцⷣы въ четверто́къ є҃-ѧ недѣ́ли постѡ́въ,  є҆гда̀ пое́тсѧ вели́кїй канѡ́нъ. 
Тогда̀ прелага́етсѧ пра́здника ра́ди вели́кїй канѡ́нъ  господи́на а҆ндре́а, и҆ пое́мъ є҆го̀ во вто́рникъ тоѧ́же  недѣ́ли, съ трипѣ́снцемъ вто́рничнымъ: а҆ трипѣ́снецъ  а҆по́стольскїй (с. с҃ѻ) пое́мъ съ пра́здникомъ  бл҃говѣ́щенїѧ, и҆ послѣдѝ катава́сїа трїѡ́ди. 
🕅комм. А҆́ще слꙋчи́тсѧ бл҃говѣ́щенїе  прест҃ы́ѧ бцⷣы въ пѧто́къ тоѧ́же недѣ́ли. 
Пое́мъ предпра́зднства бл҃говѣ́щенїѧ, стїхи̑ры и҆  канѡ́нъ напредѝ въ сре́дꙋ нарѧдꙋ̀, вели́кагѡ ра́ди канѡ́на.  Ст҃а́гѡ же мине́и пое́мъ на повече́рїи. 
🕅комм. А҆́ще слꙋчи́тсѧ бл҃говѣ́щенїе  прест҃ы́ѧ бцⷣы въ сꙋббѡ́тꙋ а҆ка́ѳїста: 
Въ пѧто́къ ве́чера, на Гдⷭ҇и воззва́хъ, стїхи̑ры на і҃:  трїѡ́ди самогла́сенъ днѐ два́жды, и҆ пра́здника на и҃.  Сла́ва, и҆ ны́нѣ, пра́здника: По́сланъ бы́сть: Вхо́дъ, и҆  чтє́нїѧ днѐ, и҆ пра́здника є҃. По Да и҆спра́витсѧ мл҃тва  моѧ̀: покло́ны г҃. и҆ прѡ́чаѧ преждесщ҃е́нныхъ: и҆ на Бꙋ́ди  и҆́мѧ гдⷭ҇не: покло́ны г҃: и҆ на ѿпꙋ́стѣ г҃ покло́ны.  [зрѝ] Ѡ҆ а҃-мъ же часѣ̀ но́щи кле́плетъ въ вели́кое, и҆  пото́мъ во всѧ̑. и҆ собра́вшесѧ во хра́мъ, бл҃гослови́вшꙋ  і҆ере́ю, пое́мъ вели́кое повече́рїе, і҆ере́й же кади́тъ,  ꙗ҆́коже є҆́сть ѻ҆бы́чай. и҆ по Сла́ва въ вы́шнихъ,  и҆схо́димъ въ притво́ръ, и҆ твори́мъ ѻ҆бы́чнꙋю лїті́ю,  пою́ще стїхи̑ры самогла́сны пра́здника г҃, гла́съ а҃:  Сла́ва, и҆ ны́нѣ: Бл҃говѣствꙋ́етъ гаврїи́лъ: и҆ ѻ҆бы̑чныѧ  мл҃твы бдѣ́нїѧ. И҆ по сконча́нїи па́ки вхо́димъ во хра́мъ:  и҆ пое́мъ на стїхо́внѣ стїхи̑ры самогла́сны съ припѣ́вы  и҆́хъ: Сла́ва, и҆ ны́нѣ: Дне́сь ра́дость: На бл҃гослове́нїи  хлѣ́бѡвъ тропа́рь пра́здника три́жды: и҆ чте́нїе  пра́здника. На оу҆́трени, на Бг҃ъ гдⷭ҇ь, тропа́рь  пра́здника три́жды. По а҃-й каѳі́смѣ, конда́къ: Взбра́нной  воево́дѣ: и҆ дрꙋгі̑ѧ трѝ, и҆ і҆́косы г҃: и҆ па́ки конда́къ  а҃-й: и҆ чте́нїе а҆ка́ѳїста. По в҃-й каѳі́смѣ кондакѝ г҃,  и҆ і҆́косы г҃: и҆ па́ки конда́къ а҃-й: Взбра́нной: ꙗ҆́коже  пре́жде ꙗ҆вле́нно є҆́сть, и҆ чте́нїе (с. с҃ѻ ѡ҆б.)  а҆ка́ѳїста: и҆ полѷеле́й: и҆ сѣда́льны всѝ пра́здника: и҆  чте́нїе пра́здника: Степє́нна а҃-й а҆нтїфѡ́нъ д҃-гѡ гла́са.  Прокі́менъ пра́здника. Всѧ́кое дыха́нїе: Є҆ѵⷢ҇лїе  пра́здника. ѱало́мъ н҃. стїхи́ра пра́здника. Канѡ́нъ  пра́здника, со і҆рмосо́мъ на и҃, и҆ а҆ка́ѳїста на ѕ҃.  Катава́сїа пра́здника, ѻ҆́ба ли̑ка вкꙋ́пѣ. Четверопѣ́снца  же здѣ̀ не пое́мъ, но пое́мъ напредѝ, въ четверто́къ на  повече́рїи. По г҃-й пѣ́сни, кондакѝ трѝ, и҆ і҆́косы г҃:  и҆ па́ки конда́къ а҃-й. Посе́мъ сѣда́ленъ. и҆ чте́нїе  пра́здника. По ѕ҃-й пѣ́сни кондакѝ г҃, и҆ і҆́косы г҃:  та́же конда́къ: ѽ всепѣ́таѧ мт҃и: три́жды. и҆ і҆́косъ а҃,  и҆ конда́къ: Взбра́нной воево́дѣ: и҆ чте́мъ про́логъ, и҆  сѷнаѯа́рїй. На ѳ҃-й пѣ́сни, Чⷭ҇тнѣ́йшꙋю не пое́мъ, но  пое́мъ припѣ́вы пра́здника, ꙗ҆́коже предписа́сѧ на са́мый  пра́здникъ, къ тропарє́мъ же канѡ́на а҆ка́ѳїста припѣ́въ:  Прест҃а́ѧ бцⷣе, сп҃сѝ на́съ. Та́же на схо́дѣ пое́мъ  припѣ́въ, и҆ і҆рмо́съ: Ꙗ҆́кѡ ѡ҆дꙋшевле́нномꙋ: и҆ покло́нъ.  Свѣти́ленъ пра́здника. На хвали́техъ стїхи̑ры пра́здника,  гла́съ а҃. Подо́бенъ: Нбⷭ҇ныхъ чинѡ́въ: на д҃. Сла́ва, и҆  ны́нѣ: Да веселѧ́тсѧ нб҃са̀: Славосло́вїе вели́кое.  Тропа́рь пра́здника, є҆ктєнїѝ, и҆ ѿпꙋ́стъ. и҆ дае́тсѧ  бра́тїи ст҃ы́й є҆ле́й по ѻ҆бы́чаю, и҆ ѡ҆глаше́нїе  стꙋді́тово: и҆ ча́съ а҃-й въ притво́рѣ. На а҃-мъ часѣ̀  тропа́рь пра́здника. По трист҃о́мъ конда́къ пра́здника, и҆  прѡ́чаѧ, и҆ ѿпꙋ́стъ, и҆ и҆схожде́нїе внѣ̀ монастырѧ̀. На  лїтꙋргі́и, бл҃жє́нна пра́здника, пѣ́снь г҃-ѧ, и҆ ѕ҃-ѧ, на  и҃. Прокі́менъ, а҆по́столъ, А҆ллилꙋ́їа, є҆ѵⷢ҇лїе и҆  прича́стенъ пра́здника. 
🕅комм. Ѡ҆ то́мже пра́здницѣ, а҆́ще  слꙋчи́тсѧ въ сꙋббѡ́тꙋ ла́заревꙋ. 
Въ пѧто́къ ве́чера, каѳі́смы не глаго́лемъ. На Гдⷭ҇и  воззва́хъ, стїхи̑ры: Самогла́сенъ днѐ, два́жды:  Дꙋшеполе́знꙋю, ма́лꙋю: и҆ пра́здника г҃: Совѣ́тъ  превѣ́чный: и҆ (с. сѻ҃а) ст҃а́гѡ ла́зарѧ є҃. Сла́ва:  Дꙋшеполе́знꙋю, вели́кꙋю: И҆ ны́нѣ, пра́здника. По́сланъ  бы́сть: Вхо́дъ, прокі́менъ, и҆ чте́нїе днѐ, и҆ пра́здника  є҃: и҆ про́чее преждесщ҃е́нныхъ. На трапе́зѣ же  разрѣше́нїе вїна̀ и҆ є҆ле́а. Ѡ҆ а҃-мъ же часѣ̀ но́щи  оу҆дарѧ́етъ въ вели́кїй кампа́нъ дово́льнѡ, и҆ во всѧ̑: и҆  собра́вшымсѧ во хра́мъ пое́мъ повече́рїе вели́кое. По а҃-мъ  трист҃о́мъ тропа́рь пра́здника. По в҃-мъ конда́къ  пра́здника. и҆ по Сла́ва въ вы́шнихъ, и҆схожде́нїе въ  притво́ръ. и҆ пое́мъ самогла́сны стїхи̑ры пра́здника трѝ,  и҆ трїѡ́ди самогла́сны трѝ, пи́саны на хвали́техъ:  Бж҃ества̀ твоегѡ̀ хрⷭ҇тѐ: Сла́ва, да веселѧ́тсѧ нб҃са̀: И҆  ны́нѣ, Бл҃говѣствꙋ́етъ гаврїи́лъ: На стїхо́внѣ стїхи̑ры  самогла́сны пра́здника, съ. припѣ́вы и҆́хъ. Сла́ва,  Предста́лъ є҆сѝ гро́бꙋ: И҆ ны́нѣ, дне́сь ра́дость: По  Ѻ҆́ч҃е на́шъ: тропа́рь пра́здника три́жды, и҆  бл҃гослове́нїе хлѣбѡ́въ, и҆ чте́нїе пра́здника. На  оу҆́трени, на Бг҃ъ гдⷭ҇ь, тропа́рь пра́здника два́жды.  Сла́ва, Ѻ҆́бщее воскрⷭ҇нїе: И҆ ны́нѣ, пра́здника. По а҃-й  каѳі́смѣ сѣда́ленъ трїѡ́ди, гла́съ а҃: Оу҆ще́дривъ  ма́рѳины и҆ марі́ины сле́зы: два́жды. Сла́ва, и҆ ны́нѣ,  пра́здника: и҆ чте́нїе ѡ҆ ла́зарѣ. По в҃-й каѳі́смѣ  сѣда́ленъ трїѡ́ди, гла́съ є҃: И҆сто́чникъ премꙋ́дрости:  два́жды. Сла́ва, и҆ ны́нѣ, пра́здника. и҆ чте́нїе ѡ҆  првⷣномъ ла́зарѣ, и҆лѝ пра́здника. Та́же полѷеле́й, и҆  сѣда́льны пра́здника, и҆ чте́нїе пра́здника. Степє́нна,  а҃-й а҆нтїфѡ́нъ д҃-гѡ гла́са. Прокі́менъ и҆ є҆ѵⷢ҇лїе  пра́здника. Воскрⷭ҇нїе хрⷭ҇то́во: и҆ ѱало́мъ н҃. стїхи́ра  пра́здника. Канѡ́нъ пра́здника со і҆рмосо́мъ на ѕ҃: и҆  ст҃а́гѡ ла́зарѧ ѻ҆́ба канѡ́на на и҃. та́кожде и҆  четверопѣ́снецъ. Катава́сїа в҃-гѡ канѡ́на ла́зарева,  і҆рмо́съ: Во́дꙋ проше́дъ: ѻ҆́ба ли̑ка вкꙋ́пѣ. По г҃-й  пѣ́сни, конда́къ и҆ і҆́косъ, и҆ сѣда́ленъ (с. сѻ҃а ѡ҆б.)  ст҃а́гѡ ла́зарѧ. Сла́ва, и҆ ны́нѣ, пра́здника, и҆ чте́нїе  пра́здника. По ѕ҃-й пѣ́сни, конда́къ пра́здника, и҆  і҆́косъ, и҆ чте́нїе. На ѳ҃-й пѣ́сни, Чⷭ҇тнѣ́йшꙋю не  пое́мъ, но пое́мъ припѣ́въ пра́здника, ꙗ҆́коже предписа́сѧ  на са́мый пра́здникъ. Къ трїѡ́ди же канѡ́на глаго́лемъ  припѣ́въ: Сла́ва тебѣ̀ бж҃е на́шъ, сла́ва тебѣ̀.  Катава́сїа: Вои́стиннꙋ бцⷣꙋ: Та́же припѣ́въ пра́здника, и҆  і҆рмо́съ: Ꙗ҆́кѡ ѡ҆дꙋшевле́нномꙋ: Посе́мъ, Ст҃ъ гдⷭ҇ь бг҃ъ  на́шъ: на гла́съ а҃. Свѣти́ленъ пра́здника два́жды: Сла́ва,  и҆ ны́нѣ, ла́зарѧ. На хвали́техъ стїхи̑ры пра́здника г҃: и҆  ла́зарѧ г҃. Та́же припѣ́вы: Воскрⷭ҇нѝ гдⷭ҇и бж҃е мо́й: в҃,  И҆сповѣ́мсѧ тебѣ̀ гдⷭ҇и всѣ́мъ се́рдцемъ мои́мъ: Сла́ва,  ст҃а́гѡ ла́зарѧ: Ве́лїе и҆ пресла́вное: И҆ ны́нѣ,  пра́здника. Є҆́же ѿ вѣ́ка та́инство: Славосло́вїе  вели́кое. тропа́рь пра́здника: Сла́ва, и҆ ны́нѣ: Ѻ҆́бщее  воскрⷭ҇нїе: Є҆ктєнїѝ, и҆ ѿпꙋ́стъ, и҆ ѡ҆глаше́нїе, и҆  ча́съ а҃-й въ притво́рѣ. Тропа́рь пра́здника: Сла́ва,  Ѻ҆́бщее воскрⷭ҇нїе: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, конда́къ ла́зарѧ. Си́це тропарѝ глаго́лемъ  и҆ на про́чихъ часѣ́хъ: кондакѝ премѣнѧ́емъ. [зрѝ] При  часѣ́ же в҃-мъ днѐ, твори́мъ и҆схожде́нїе внѣ̀  монастырѧ̀: Возвра́щшесѧ же пое́мъ часы̀. На лїтꙋргі́и,  бл҃жє́нна пра́здника, пѣ́снь г҃, на д҃: и҆ ла́зарѧ,  пѣ́снь ѕ҃-ѧ, на д҃. По вхо́дѣ тропа́рь пра́здника, и҆  ла́зарѧ. Сла́ва, конда́къ ла́зарѧ: И҆ ны́нѣ, пра́здника.  Вмѣ́стѡ трист҃а́гѡ, пое́мъ, Є҆ли́цы во хрⷭ҇та̀  крⷭ҇ти́стесѧ: Прокі́менъ, а҆по́столъ, А҆ллилꙋ́їа и҆  є҆ѵⷢ҇лїе пре́жде пра́здника, та́же ла́зарѧ. Вмѣ́стѡ же  Досто́йно, пое́мъ і҆рмо́съ пра́здника. Прича́стенъ пре́жде  пра́здника, та́же ст҃а́гѡ ла́зарѧ. 
🕅комм. Ѡ҆ то́мже пра́здницѣ, а҆́ще  слꙋчи́тсѧ въ недѣ́лю ва́їй. 
Въ сꙋббѡ́тꙋ на ма́лѣй вече́рни, стїхи̑ры ва́їй на д҃:  (с. сѻ҃в) Сла́ва, и҆ ны́нѣ, пра́здника: Въ шесты́й  мѣ́сѧцъ: На стїхо́внѣ, самогла́сны пра́здника, вели́кїѧ  вече́рни, съ припѣ́вы и҆́хъ. Сла́ва, и҆ ны́нѣ, ва́їй: Пою̀  твоѐ стра́шное: Тропа́рь пра́здника: Сла́ва, и҆ ны́нѣ,  Ѻ҆́бщее воскрⷭ҇нїе: Є҆ктенїа̀ ма́лаѧ: и҆ ѿпꙋ́стъ. На  вели́цѣй вече́рни, каѳі́сма, Бл҃же́нъ мꙋ́жъ, всѧ̀. На Гдⷭ҇и  воззва́хъ, стїхи̑ры пра́здника г҃, повторѧ́юще ѧ҆̀: и҆ ва́їй  на д҃. Сла́ва, ва́їй, дне́сь бл҃года́ть: И҆ ны́нѣ,  пра́здника: По́сланъ бы́сть: Вхо́дъ, прокі́менъ днѐ, и҆  чтє́нїѧ пра́здника є҃, и҆ ва́їй г҃, На лїті́и стїхи̑ры  пра́здника г҃, и҆ ва́їй г҃: Сла́ва, ва́їй, Пре́жде шестѝ  дне́й: И҆ ны́нѣ, пра́здника, Бл҃говѣствꙋ́етъ гаврїи́лъ: На  стїхо́внѣ стїхи̑ры самогла́сны ва́їй, гла́съ и҃, съ  припѣ́вы и҆́хъ. Сла́ва, ва́їй, дне́сь бл҃года́ть: И҆  ны́нѣ: пра́здника, Є҆́же ѿ вѣ́ка та́инство: На  бл҃гослове́нїи хлѣ́бѡвъ тропа́рь пра́здника два́жды, и҆  ва́їй є҆ди́ножды, и҆ чте́нїе пра́здника. На оу҆́трени, на  Бг҃ъ гдⷭ҇ь, тропа́рь пра́здника, два́жды. Сла́ва, и҆ ны́нѣ,  Ѻ҆́бщее воскрⷭ҇нїе: По а҃-й каѳі́смѣ сѣда́ленъ ва́їй:  Сла́ва, и҆ ны́нѣ, пра́здника: и҆ чте́нїе: По в҃-й каѳі́смѣ  сѣда́ленъ ва́їй: Сла́ва, и҆ ны́нѣ, пра́здника: и҆ чте́нїе.  та́же полѷеле́й пра́здника, и҆ сѣда́ленъ, и҆ чте́нїе  пра́здника. Степє́нна, а҃-й а҆нтїфѡ́нъ д҃-гѡ гла́са.  Прокі́менъ ва́їй, Всѧ́кое дыха́нїе: Є҆ѵⷢ҇лїе ва́їй:  ѱало́мъ н҃. Воскрⷭ҇нїе же хрⷭ҇то́во, не глаго́лемъ. И҆  є҆гда̀ цѣлꙋ́ютъ бра́тїѧ ст҃о́е є҆ѵⷢ҇лїе, раздае́тъ  и҆гꙋ́менъ ва̑їа со свѣща́ми бра́тїи, по ѻ҆бы́чаю. Вмѣ́стѡ  же, Мл҃твами бцⷣы, пое́мъ, Сла́ва, Дне́сь хрⷭ҇то́съ: И҆  ны́нѣ, то́йже. та́же, Поми́лꙋй мѧ̀ бж҃е: посе́мъ стїхи́ра,  гла́съ ѕ҃, дне́сь бл҃года́ть: Канѡ́нъ пра́здника, со  і҆рмосо́мъ на и҃: и҆ ва́їй, со і҆рмосо́мъ на и҃. Катава́сїа  ѻ҆бои́хъ канѡ́нѡвъ, кі́йждо ли́къ сво́й і҆рмо́съ. (с. сѻ҃в  ѡ҆б.) По г҃-й пѣ́сни конда́къ и҆ і҆́косъ ва́їй, и҆  сѣда́ленъ: Сла́ва, и҆ ны́нѣ, пра́здника: и҆ чте́нїе  пра́здника. По ѕ҃-й пѣ́сни конда́къ и҆ і҆́косъ пра́здника.  На ѳ҃-й пѣ́сни, Чⷭ҇тнѣ́йшꙋю не пое́мъ, но пое́мъ припѣ́въ  пра́здника, ꙗ҆́кѡ предписа́сѧ. Ва́їй же пое́мъ по ѻ҆бы́чаю  припѣ́въ: Сла́ва тебѣ̀ бж҃е на́шъ, сла́ва тебѣ̀. На  схо́дѣ же пре́жде пое́мъ припѣ́въ пра́здника: І҆рмо́съ  пра́здника, Ꙗ҆́кѡ ѡ҆дꙋшевле́нномꙋ: та́же ва́їй. Та́же, Ст҃ъ  гдⷭ҇ь бг҃ъ на́шъ: на гла́съ а҃-й. Свѣти́ленъ пра́здника,  два́жды. На хвали́техъ стїхи̑ры пра́здника г҃: и҆ ва́їй г҃.  Сла́ва, пра́здника, Да веселѧ́тсѧ нб҃са̀: И҆ ны́нѣ, ва́їй,  Пре́жде шестѝ дне́й: Славосло́вїе вели́кое. Тропа́рь,  Ѻ҆́бщее воскрⷭ҇нїе: Сла́ва, и҆ ны́нѣ, пра́здника.  Є҆ктєнїѝ, и҆ ѿпꙋ́стъ, и҆ ѡ҆глаше́нїе, и҆ ча́съ а҃-й въ  притво́рѣ, и҆ ѿпꙋ́стъ. [зрѝ] При часѣ́ же в҃-мъ днѐ  и҆схо́димъ съ лїті́ею внѣ̀ монастырѧ̀, ꙗ҆́коже оу҆каза́сѧ  на рѧдꙋ̀: и҆ возвра́щшесѧ пое́мъ часы̀. На часѣ́хъ,  тропа́рь пра́здника: Сла́ва, Ѻ҆́бщее воскрⷭ҇нїе: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, кондакѝ  премѣнѧ́емъ. На лїтꙋргі́и, бл҃же́нна пра́здника, пѣ́снь  г҃-ѧ на д҃: и҆ ва́їй, пѣ́снь ѕ҃-ѧ на д҃. По вхо́дѣ  глаго́лемъ сті́хъ: Бл҃говѣсти́те де́нь ѿ днѐ сп҃се́нїе  бг҃а на́шегѡ: Тропа́рь пра́здника, и҆ ва́їй, Ѻ҆́бщее  воскрⷭ҇нїе: Сла́ва, конда́къ ва́їй: На прⷭ҇то́лѣ на нб҃сѝ:  И҆ ны́нѣ, пра́здника: Взбра́нной: та́же прокі́менъ ва́їй,  и҆ пра́здника. А҆по́столъ пра́здника, и҆ ва́їй. А҆ллилꙋ́їа,  є҆ѵⷢ҇лїе и҆ прича́стенъ пра́здника, и҆ ва́їй. На лїтꙋргі́и,  за Досто́йно, і҆рмо́съ ва́їй, Бг҃ъ гдⷭ҇ь, и҆ ꙗ҆ви́сѧ на́мъ:  [зрѝ] А҆́ще же хра́мъ бл҃говѣ́щенїѧ бцⷣы, пое́мъ за  Досто́йно, і҆рмо́съ: Ꙗ҆́кѡ ѡ҆дꙋшевле́нномꙋ бж҃їю кївѡ́тꙋ: 
(с. сѻ҃г) 
🕅комм. А҆́ще слꙋчи́тсѧ бл҃говѣ́щенїе  прест҃ы́ѧ бцⷣы въ вели́кїй понедѣ́льникъ. 
Въ недѣ́лю ва́їй на ма́лѣй вече́рни, на Гдⷭ҇и  воззва́хъ, стїхи̑ры пра́здника, на д҃: Сла́ва, и҆ ны́нѣ,  пра́здника. На стїхо́внѣ стїхи̑ры пра́здника, вели́кїѧ  вече́рни: Сла́ва, и҆ ны́нѣ, пра́здника, тропа́рь  пра́здника: є҆ктенїа̀, и҆ ѿпꙋ́стъ. На вели́цѣй вече́рни,  пое́мъ, Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ  стїхи̑ры пра́здника на ѕ҃: и҆ ва́їй на д҃. Сла́ва ва́їй,  гла́съ ѕ҃: И҆мѣ́ѧй прⷭ҇то́лъ нб҃о: И҆ ны́нѣ, пра́здника,  По́сланъ бы́сть: Вхо́дъ, прокі́менъ днѐ: чтє́нїѧ  пра́здника г҃. На лїті́и стїхи̑ры пра́здника. Сла́ва, и҆  ны́нѣ, пра́здника, Бл҃говѣствꙋ́етъ гаврїи́лъ: На  стїхо́внѣ стїхи̑ры днѐ, самогла́сны, съ припѣ́вы и҆́хъ.  Сла́ва, ва́їй, Ѿ вѣ́твей и҆ ва́їй: И҆ ны́нѣ, пра́здника.  На бл҃гослове́нїи хлѣ́бѡвъ тропа́рь пра́здника три́жды, и҆  чте́нїе пра́здника. На оу҆́трени, на Бг҃ъ гдⷭ҇ь, тропа́рь  пра́здника три́жды. По а҃-й каѳі́смѣ и҆ по в҃-й сѣда́льны  днѐ: и҆ чте́нїе днѐ. По г҃-й каѳі́смѣ є҆ктенїа̀ ма́лаѧ.  сѣда́льны пра́здника ѻ҆́ба, и҆ чте́нїе пра́здника:  полѷеле́й и҆ сѣда́ленъ, и҆ чте́нїе пра́здника. Степє́нна,  а҃-й а҆нтїфѡ́нъ д҃-гѡ гла́са. Прокі́менъ, Бл҃говѣсти́те  де́нь ѿ днѐ: Всѧ́кое дыха́нїе: Є҆ѵⷢ҇лїе пра́здника.  ѱало́мъ н҃. стїхи́ра пра́здника: [зрѝ] [Є҆ѵⷢ҇лїе же днѐ  ѡ҆ставлѧ́етсѧ, а҆́ще слꙋчи́тсѧ бл҃говѣ́щенїе въ кі́йлибо  де́нь сеѧ̀ седми́цы.] Канѡ́нъ пра́здника, со і҆рмосо́мъ на  ѕ҃, и҆ трипѣ́снца на и҃. Катава́сїа трїѡ́ди: і҆рмо́съ,  ѻ҆́ба ли̑ка вкꙋ́пѣ. [зрѝ] А҆ и҆дѣ́же нѣ́сть  трипѣ́снца, пое́мъ канѡ́нъ пра́здника, со і҆рмосо́мъ на  д҃і. Катава́сїа пра́здника. По г҃-й пѣ́сни конда́къ и҆  і҆́косъ днѐ, и҆ сѣда́ленъ пра́здника, и҆ чте́нїе  пра́здника. По ѕ҃-й пѣ́сни (с. сѻ҃г ѡ҆б.) конда́къ и҆  і҆́косъ пра́здника: про́логъ и҆ сѷнаѯа́рїй. На ѳ҃-й  пѣ́сни, Чⷭ҇тнѣ́йшꙋю не пое́мъ, но пое́мъ припѣ́въ  пра́здника: Бл҃говѣствꙋ́й землѐ ра́дость ве́лїю: та́же  і҆рмо́съ пра́здника, Ꙗ҆́кѡ ѡ҆дꙋшевле́нномꙋ: Къ тропарє́мъ  же трипѣ́снца, припѣ́въ: Сла́ва тебѣ̀ бж҃е на́шъ, сла́ва  тебѣ̀. Та́же пое́мъ і҆рмо́съ трїѡ́ди, пото́мъ припѣ́въ  пра́здника, и҆ і҆рмо́съ: Ꙗ҆́кѡ ѡ҆дꙋшевле́нномꙋ: Свѣти́ленъ  пра́здника: Сла́ва, днѐ: И҆ ны́нѣ, пра́здника. На  хвали́техъ стїхи̑ры пра́здника, на д҃: Сла́ва, пра́здника,  Є҆́же ѿ вѣ́ка: И҆ ны́нѣ, днѐ: И҆зсо́хшїѧ смоко́вницы:  та́же предстоѧ́тель, и҆лѝ чте́цъ глаго́летъ: Сла́ва тебѣ̀  показа́вшемꙋ на́мъ свѣ́тъ: пото́мъ є҆ктенїа̀, И҆спо́лнимъ  оу҆́треннюю: На стїхо́внѣ стїхи̑ры самогла́сны днѐ,  гла́съ а҃: Грѧды́й гдⷭ҇ь: Припѣ́въ, И҆спо́лнихомсѧ:  Дости́гше вѣ́рнїи: Припѣ́въ, Во всѧ̑ дни̑ на́шѧ  возвесели́хомсѧ, за дни̑ въ нѧ́же смири́лъ ны̀ є҆сѝ: Гдⷭ҇и  грѧды́й къ страда́нїю: Припѣ́въ, И҆ при́зри на рабы̑ твоѧ̑:  Гдⷭ҇и къ та́инствꙋ: Припѣ́въ, И҆ бꙋ́ди свѣ́тлость: Гдⷭ҇и  совершє́ннѣйшаѧ: Сла́ва, гла́съ и҃: Вторꙋ́ю є҆́ѵꙋ: И҆  ны́нѣ, пра́здника, да веселѧ́тсѧ нб҃са̀: Та́же, бл҃го  є҆́сть и҆сповѣ́датисѧ: є҆ди́ножды. По трист҃о́мъ,  тропа́рь пра́здника, є҆ктенїа̀, и҆ покло́ны г҃ вели̑кїѧ.  посе́мъ, Прїиди́те поклони́мсѧ, три́жды: и҆ ча́съ а҃-й.  Тропа́рь пра́здника. И҆ ны́нѣ, бг҃оро́диченъ: Что̀ тѧ̀  нарече́мъ: По трист҃о́мъ конда́къ пра́здника, и҆ въ коне́цъ  г҃ покло́ны вели̑кїѧ. Та́же, хрⷭ҇тѐ свѣ́те и҆́стинный: и҆  ѿпꙋ́стъ. [зрѝ] При часѣ́ же г҃-мъ днѐ твори́мъ лїті́ю  внѣ̀ монастырѧ̀: возвра́щшесѧ же пое́мъ г҃-й ча́съ, и҆ ѕ҃- й, съ каѳі́смами и҆ со чте́нїемъ: и҆ чте́мъ тетроеѵⷢ҇лїе.  Глаго́летсѧ же въ ни́хъ тропа́рь пра́здника: кондакѝ  глаго́лемъ днѐ, и҆ пра́здника (с. сѻ҃д) премѣнѧ́юще: и҆  на коне́цъ коегѡ́ждо часа̀, по г҃ покло́ны вели̑кїѧ.  та́кожде пое́мъ и҆ ѳ҃-й ча́съ: и҆ бл҃жє́нны про́стѡ без̾  пѣ́нїѧ: и҆ Помѧнѝ на́съ гдⷭ҇и: и҆ прѡ́чаѧ. По Ѻ҆́ч҃е  на́шъ, конда́къ днѐ: Сла́ва, и҆ ны́нѣ, пра́здника. Гдⷭ҇и  поми́лꙋй, м҃. Сла́ва, и҆ ны́нѣ, Чⷭ҇тнѣ́йшꙋю: и҆ покло́ны  трѝ вели̑кїѧ, и҆ мл҃тва, Всест҃а́ѧ трⷪ҇це: и҆ а҆́бїе,  Прїиди́те поклони́мсѧ, три́жды: и҆ пое́мъ вече́рню, без̾  покло́нѡвъ и҆ без̾ каѳі́смы. На Гдⷭ҇и воззва́хъ, стїхи̑ры  самогла́сны днѐ, є҃: и҆ пра́здника є҃. Сла́ва, днѐ,  И҆зсо́хшїѧ смоко́вницы: И҆ ны́нѣ, пра́здника: По́сланъ  бы́сть: Вхо́дъ со є҆ѵⷢ҇лїемъ. Свѣ́те ти́хїй: Прокі́менъ,  и҆ чтє́нїѧ днѐ, и҆ пра́здника два̀. та́же є҆ктенїа̀  ма́лаѧ. и҆ трист҃о́е. Прокі́менъ, а҆по́столъ и҆ А҆ллилꙋ́їа  пра́здника. Є҆ѵⷢ҇лїе пра́здника, и҆ днѐ. и҆ про́чаѧ  лїтꙋргі́а златоꙋ́стагѡ, и҆ прича́стенъ пра́здника. 
[зрѝ]комм. А҆ и҆дѣ́же вели́кїѧ ра́ди нꙋ́жды не  бꙋ́детъ лїтꙋргі́и: 
На Гдⷭ҇и воззва́хъ, стїхи̑ры на і҃: и҆ пое́мъ днѐ, г҃,  гла́съ а҃, повторѧ́юще пє́рвыѧ двѣ̀: и҆ пра́здника, є҃.  Сла́ва днѐ, гла́съ и҃: Вторꙋ́ю є҆́ѵꙋ: И҆ ны́нѣ,  пра́здника. Вхо́дъ со є҆ѵⷢ҇лїемъ. Свѣ́те ти́хїй:  Прокі́менъ, и҆ чтє́нїѧ днѐ: и҆ пра́здника два̀. та́же  прокі́менъ, а҆по́столъ, А҆ллилꙋ́їа, и҆ є҆ѵⷢ҇лїе пра́здника,  и҆ днѐ. Сподо́би гдⷭ҇и: є҆ктенїа̀, И҆спо́лнимъ вече́рнюю:  На стїхо́внѣ днѐ, гла́съ є҃: Гдⷭ҇и совершє́ннѣйшаѧ  мꙋ́дрствовати: два́жды, съ припѣ́вы дневны́ми. и҆ дрꙋгі́й  сті́хъ, гла́съ и҃, И҆зсо́хшїѧ смоко́вницы: Сла́ва, гла́съ  є҃: Гдⷭ҇и, грѧды́й къ страда́нїю: И҆ ны́нѣ, пра́здника.  Ны́нѣ ѿпꙋща́еши: тропа́рь пра́здника, є҆ктєнїѝ, и҆  ѿпꙋ́стъ. Си́це пое́мъ и҆ въ про́чыѧ дни̑ вели́кїѧ  недѣ́ли. На трапе́зѣ разрѣше́нїе на є҆ле́й и҆ вїно̀  то́чїю. На повече́рїи, покло́нѡвъ нѣ́сть, то́чїю по Сла́ва  (с. сѻ҃д ѡ҆б.) въ вы́шнихъ, г҃ покло́ны: На трист҃о́мъ г҃  покло́ны: въ коне́цъ, трѝ покло́ны вели̑кїѧ, и҆ в҃і  ма́лыхъ. На коне́чномъ трист҃о́мъ г҃ покло́ны: пое́мъ же  трипѣ́снецъ кѵ́ръ а҆ндре́а. 
🕅комм. Ѡ҆ то́мже пра́здницѣ, а҆́ще  слꙋчи́тсѧ въ вели́кїй вто́рникъ. 
Въ понедѣ́льникъ ве́чера, каѳі́смы не глаго́лемъ. На  Гдⷭ҇и воззва́хъ. стїхи̑ры самогла́сны днѐ, є҃: и҆  пра́здника є҃. Сла́ва, днѐ, Вторꙋ́ю є҆́ѵꙋ: И҆ ны́нѣ,  пра́здника, По́сланъ бы́сть: Вхо́дъ со є҆ѵⷢ҇лїемъ. Свѣ́те  ти́хїй: Прокі́менъ, и҆ чтє́нїѧ днѐ: и҆ пра́здника г҃. Да  и҆спра́витсѧ мл҃тва моѧ̀: и҆ покло́ны г҃. Є҆ѵⷢ҇лїе днѐ: и҆  про́чее преждесщ҃е́нныхъ. На трапе́зѣ же пїе́мъ вїно̀.  [зрѝ] При часѣ́ же а҃-мъ но́щи оу҆дарѧ́етъ въ вели́кїй,  и҆ во всѧ̑ тѧ̑жкаѧ, и҆ собра́вшесѧ во хра́мъ, пое́мъ  повече́рїе вели́кое. Съ на́ми бг҃ъ, пое́мъ на ѻ҆́ба ли̑ка,  съ пѣ́нїемъ. і҆ере́й въ нача́лѣ кади́тъ по ѻ҆бы́чаю, и҆  по Сла́ва въ вы́шнихъ, и҆схожде́нїе въ притво́ръ. и҆ пое́мъ  на лїті́и стїхи̑ры самогла́сны пра́здника: Сла́ва, и҆  ны́нѣ, пра́здника: Бл҃говѣствꙋ́етъ гаврїи́лъ: На  стїхо́внѣ стїхи̑ры самогла́сны пра́здника г҃, съ припѣ́вы  и҆́хъ. Сла́ва, и҆ ны́нѣ: Дне́сь ра́дость: На бл҃гослове́нїи  хлѣ́бѡвъ, тропа́рь пра́здника, три́жды: и҆ чте́нїе  пра́здника. На оу҆́трени, на Бг҃ъ гдⷭ҇ь, тропа́рь  пра́здника, три́жды. По ѻ҆бою̀ каѳі́смахъ сѣда́льны  трїѡ́ди: и҆ чте́нїе днѐ. По г҃-й каѳі́смѣ є҆ктенїа̀  ма́лаѧ, и҆ сѣда́льны пра́здника, и҆ чте́нїе. Полѷеле́й, и҆  сѣда́ленъ пра́здника: и҆ чте́нїе пра́здника. Степє́нна,  а҃-й а҆нтїфѡ́нъ д҃-гѡ гла́са. Прокі́менъ: Всѧ́кое дыха́нїе:  є҆ѵⷢ҇лїе пра́здника. ѱало́мъ н҃. стїхи́ра пра́здника.  Канѡ́нъ пра́здника со і҆рмосо́мъ на д҃і. Катава́сїа  пра́здника, і҆рмо́съ ѻ҆́ба ли̑ка вкꙋ́пѣ. А҆ и҆дѣ́же  двоепѣ́снецъ трїѡ́ди, пое́мъ канѡ́нъ (с. сѻ҃є)  пра́здника, со і҆рмосо́мъ на ѕ҃: двоепѣ́снецъ на и҃:  Послѣдѝ і҆рмо́съ трїѡ́ди, ѻ҆́ба ли̑ка вкꙋ́пѣ. По г҃-й  пѣ́сни, конда́къ днѐ, и҆ і҆́косъ: и҆ сѣда́ленъ  пра́здника: и҆ чте́нїе пра́здника. По ѕ҃-й пѣ́сни, конда́къ  и҆ і҆́косъ пра́здника: и҆ чте́мъ про́логъ. На ѳ҃-й пѣ́сни,  Чⷭ҇тнѣ́йшꙋю не пое́мъ: но пое́мъ припѣ́въ и҆ і҆рмо́съ  пра́здника, ꙗ҆́коже оу҆каза́сѧ въ вели́кїй понедѣ́льникъ.  Свѣти́ленъ пра́здника: Сла́ва, днѐ: И҆ ны́нѣ, пра́здника.  На хвали́техъ стїхи̑ры подо́бны пра́здника на д҃. Сла́ва,  днѐ: Дꙋше́вною лѣ́ностїю: И҆ ны́нѣ, пра́здника: Є҆́же  ѿ вѣ́ка та́инство: На стїхо́внѣ самогла́сны днѐ съ  припѣ́вы и҆́хъ, ꙗ҆́кѡ предписа́сѧ въ понедѣ́льникъ:  И҆спо́лнихомсѧ заꙋ́тра: Сла́ва, пра́здника. Да веселѧ́тсѧ  нб҃са̀: И҆ ны́нѣ, днѐ, гла́съ ѕ҃: Є҆гда̀ прїи́деши во  сла́вѣ: тропа́рь пра́здника: є҆ктенїа̀, и҆ покло́ны г҃  вели̑кїѧ. Та́же, Прїиди́те поклони́мсѧ: три́жды, и҆ ча́съ  а҃-й, въ концѣ̀ тогѡ̀ г҃ вели̑кїѧ покло́ны, и҆ мл҃тва:  Хрⷭ҇тѐ свѣ́те и҆́стинный: и҆ ѿпꙋ́стъ. [зрѝ] При часѣ́  же г҃-мъ днѐ твори́мъ лїті́ю внѣ̀ монастырѧ̀: И҆  возвра́щшесѧ пое́мъ часы̀ съ каѳі́смами: и҆ чте́тсѧ  тетроеѵⷢ҇лїе. Глаго́лемъ на часѣ́хъ тропа́рь пра́здника: и҆  чте́нїе пра́здника: кондакѝ глаго́лемъ днѐ, и҆ пра́здника,  премѣнѧ́юще. и҆ на коне́цъ коегѡ́ждо часа̀ г҃ покло́ны  вели̑кїѧ, и҆ ча́съ ѳ҃-й без̾ каѳі́смы. бл҃жє́нны ско́рѡ,  без̾ пѣ́нїѧ: и҆ Помѧнѝ на́съ гдⷭ҇и: и҆ про́чее, ꙗ҆́коже  предписа́сѧ. По Ѻ҆́ч҃е на́шъ, конда́къ пра́здника: Гдⷭ҇и  поми́лꙋй, м҃. Сла́ва, и҆ ны́нѣ: Чⷭ҇тнѣ́йшꙋю: и҆ покло́ны  г҃ вели̑кїѧ: [зрѝ] И҆ а҆́бїе глаго́лемъ: Прїиди́те  поклони́мсѧ: три́жды: и҆ пое́мъ вече́рню без̾ каѳі́смы, и҆  без̾ покло́нѡвъ. На Гдⷭ҇и воззва́хъ, стїхи̑ры самогла́сны  днѐ, є҃: и҆ пра́здника є҃. Сла́ва, днѐ: И҆ ны́нѣ,  пра́здника. Вхо́дъ со є҆ѵⷢ҇лїемъ. Прокі́менъ, и҆ (с. сѻ҃є  ѡ҆б.) чтє́нїѧ днѐ, и҆ пра́здника два̀. Є҆ктенїа̀ ма́лаѧ,  и҆ возгла́съ трист҃а́гѡ: Ꙗ҆́кѡ ст҃ъ є҆сѝ бж҃е на́шъ:  Прокі́менъ, а҆по́столъ, и҆ А҆ллилꙋ́їа пра́здника. Є҆ѵⷢ҇лїе  пра́здника, и҆ днѐ, и҆ про́чаѧ лїтꙋргі́а златоꙋ́стагѡ.  Прича́стенъ пра́здника. На трапе́зѣ разрѣша́емъ на є҆ле́й  и҆ вїно̀ то́чїю. Повече́рїе же пое́мъ ма́лое без̾  покло́нѡвъ: пое́мъ же и҆ трипѣ́снецъ на не́мъ кѵ́ръ  а҆ндре́а кри́тскагѡ. 
🕅комм. Ѡ҆ то́мже пра́здницѣ, а҆́ще  слꙋчи́тсѧ въ сре́дꙋ вели́кꙋю. 
Во вто́рникъ ве́чера пое́мъ вече́рню без̾ каѳі́смы, и҆  без̾ покло́нѡвъ. На Гдⷭ҇и воззва́хъ, стїхи̑ры самогла́сны  днѐ є҃: и҆ пра́здника є҃: Сла́ва, днѐ, гла́съ з҃: Сѐ  тебѣ̀ тала́нтъ: И҆ ны́нѣ, пра́здника. Вхо́дъ со  є҆ѵⷢ҇лїемъ, прокі́менъ, и҆ чтє́нїѧ днѐ, и҆ пра́здника г҃,  Да и҆спра́витсѧ мл҃тва моѧ̀: и҆ покло́ны г҃. Є҆ѵⷢ҇лїе днѐ.  и҆ про́чаѧ лїтꙋргі́а преждесщ҃е́нныхъ. На трапе́зѣ же  варе́нїе без̾ є҆ле́а: вїно́ же пїе́мъ. [зрѝ] При часѣ́  же а҃-мъ но́щи оу҆дарѧ́етъ въ вели́кїй кампа́нъ, и҆ во всѧ̑  тѧ̑жкаѧ: и҆ пое́мъ повече́рїе вели́кое. Съ на́ми бг҃ъ: на  ѻ҆́ба ли̑ка: і҆ере́й же кади́тъ, въ нача́лѣ по ѻ҆бы́чаю.  и҆ по Сла́ва въ вы́шнихъ, и҆схожде́нїе въ притво́ръ: и҆  пое́мъ на лїті́и стїхи̑ры пра́здника: Сла́ва, и҆ ны́нѣ,  пра́здника же. На стїхо́внѣ стїхи̑ры, и҆ Сла́ва, и҆ ны́нѣ,  пра́здника: На бл҃гослове́нїи хлѣ́бѡвъ, тропа́рь пра́здника  три́жды: и҆ чте́нїе пра́здника. На оу҆́трени, на Бг҃ъ  гдⷭ҇ь, тропа́рь пра́здника три́жды: и҆ по ѻ҆бои́хъ  каѳі́смахъ сѣда́льны трїѡ́ди: и҆ чте́нїе днѐ. По г҃-й  каѳі́смѣ є҆ктенїа̀, и҆ сѣда́льны пра́здника ѻ҆́ба: и҆  чте́нїе пра́здника. Полѷеле́й, и҆ сѣда́ленъ, и҆ чте́нїе  пра́здника. Степє́нна, а҃-й а҆нтїфѡ́нъ д҃-гѡ гла́са.  Прокі́менъ: Всѧ́кое дыха́нїе: Є҆ѵⷢ҇лїе пра́здника,  ѱало́мъ н҃. Стїхи́ра пра́здника. Канѡ́нъ пра́здника, (с.  сѻ҃ѕ) со і҆рмосо́мъ на д҃і. Катава́сїа пра́здника,  і҆рмо́съ ѻ҆́ба ли̑ка вкꙋ́пѣ. [зрѝ] А҆ и҆дѣ́же  трипѣ́снецъ, пое́мъ канѡ́нъ пра́здника со і҆рмосо́мъ на ѕ҃:  и҆ трипѣ́снецъ на и҃. Катава́сїа, і҆рмо́съ трїѡ́ди. По г҃-й  пѣ́сни, конда́къ и҆ і҆́косъ днѐ, и҆ сѣда́ленъ пра́здника:  и҆ чте́нїе пра́здника. Но ѕ҃-й пѣ́сни, конда́къ и҆ і҆́косъ  пра́здника. На ѳ҃-й пѣ́сни, Чⷭ҇тнѣ́йшꙋю не пое́мъ: но  пое́мъ припѣ́вы пра́здника, ꙗ҆́коже пред̾ꙋказа́сѧ.  Свѣти́ленъ пра́здника. Сла́ва, днѐ: И҆ ны́нѣ, пра́здника.  На хвали́техъ стїхи̑ры пра́здника, на д҃: Сла́ва, днѐ,  гла́съ ѕ҃: Дне́сь хрⷭ҇то́съ прихо́дитъ: И҆ ны́нѣ,  пра́здника, гла́съ в҃: Є҆́же ѿ вѣ́ка та́инство: На  стїхо́внѣ днѐ, съ припѣ́вы и҆́хъ, ꙗ҆́кѡ предписа́сѧ въ  вели́кїй понедѣ́льникъ. Сла́ва, пра́здника, гла́съ и҃: Да  веселѧ́тсѧ нб҃са̀: И҆ ны́нѣ, днѐ, гла́съ то́йже: Гдⷭ҇и,  ꙗ҆́же во мнѡ́гїѧ грѣхѝ: и҆ про́чее по преждепи́санномꙋ.  При часѣ́ же г҃-мъ днѐ твори́мъ и҆схожде́нїе внѣ̀  монастырѧ̀, и҆ возвра́щшесѧ пое́мъ часы̀ съ каѳі́смами: и҆  чте́тсѧ тетроеѵⷢ҇лїе, и҆ про́чее часѡ́въ, и҆ лїтꙋргі́и,  ꙗ҆́коже предписа́сѧ въ понедѣ́льникъ, и҆ вто́рникъ сеѧ̀  седми́цы. Въ коне́цъ же часѡ́въ быва́етъ проще́нїе, по  ѻ҆бы́чаю: Повече́рїе же пое́мъ по предпи́санномꙋ, и҆  трипѣ́снецъ кѵ́ръ а҆ндре́а кри́тскагѡ. 
🕅комм. Ѡ҆ то́мже пра́здницѣ, а҆́ще  слꙋчи́тсѧ въ вели́кїй четверто́къ. 
Въ сре́дꙋ вели́кꙋю ве́чера пое́мъ вече́рню без̾  каѳі́смы. На Гдⷭ҇и воззва́хъ, стїхи̑ры самогла́сны днѐ є҃:  и҆ пра́здника є҃: Сла́ва, днѐ: И҆ ны́нѣ, пра́здника.  Вхо́дъ со є҆ѵⷢ҇лїемъ. Прокі́менъ, и҆ чтє́нїѧ днѐ, и҆  пра́здника г҃: Да и҆спра́витсѧ: и҆ покло́ны г҃. Є҆ѵⷢ҇лїе  днѐ: и҆ про́чее преждесщ҃е́нныхъ. На трапе́зѣ же пїе́мъ  вїно̀. 
(с. сѻ҃ѕ ѡ҆б.) 
[зрѝ]комм. При часѣ́ же а҃ но́щи оу҆дарѧ́етъ въ  вели́кїй, и҆ во всѧ̑ тѧ̑жкаѧ. И҆ собра́вшесѧ во хра́мъ,  пое́мъ повече́рїе вели́кое, і҆ере́й же кади́тъ по ѻ҆бы́чаю.  и҆ по Сла́ва въ вы́шнихъ, и҆схожде́нїе въ притво́ръ: и҆  пое́мъ на лїті́и самогла́сны стїхи̑ры, и҆ Сла́ва, и҆ ны́нѣ,  пра́здника. На стїхо́внѣ стїхи̑ры: и҆ Сла́ва, и҆ ны́нѣ,  пра́здника. На бл҃гослове́нїи хлѣ́бѡвъ, тропа́рь  пра́здника, три́жды: и҆ чте́нїе пра́здника. На оу҆́трени,  на Бг҃ъ гдⷭ҇ь, тропа́рь пра́здника, два́жды. Сла́ва, и҆  ны́нѣ, Є҆гда̀ сла́внїи оу҆ч҃нцы̀: та́же полѷеле́й, и҆  сѣда́ленъ: и҆ чте́нїе пра́здника. Степє́нна, а҃-й  а҆нтїфѡ́нъ д҃-гѡ гла́са. Прокі́менъ: Всѧ́кое дыха́нїе: и҆  є҆ѵⷢ҇лїе пра́здника. ѱало́мъ н҃. Стїхи́ра пра́здника.  Канѡ́нъ пра́здника со і҆рмосо́мъ на и҃: і҆рмо́съ по два́жды:  и҆ днѐ со і҆рмосо́мъ на и҃. Катава́сїа, і҆рмо́съ днѐ:  ѻ҆́ба ли̑ка вкꙋ́пѣ. По г҃-й пѣ́сни, конда́къ и҆ і҆́косъ  днѐ, и҆ сѣда́ленъ днѐ: Сла́ва, и҆ ны́нѣ, пра́здника: и҆  чте́нїе пра́здника. По ѕ҃-й пѣ́сни, конда́къ и҆ і҆́косъ  пра́здника, и҆ про́логъ, и҆ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ: но пое́мъ припѣ́въ пра́здника,  ꙗ҆́коже пред̾ꙋказа́сѧ, послѣдѝ і҆рмо́съ: Стра́нствїѧ  влⷣчнѧ: та́же припѣ́въ пра́здника, и҆ і҆рмо́съ.  Свѣти́ленъ пра́здника: Сла́ва, днѐ: И҆ ны́нѣ, пра́здника.  На хвали́техъ стїхи̑ры пра́здника, на д҃: Сла́ва,  пра́здника, И҆ ны́нѣ, днѐ. Посе́мъ, Сла́ва, въ вы́шнихъ,  и҆ є҆ктенїа̀. Та́же на стїхо́внѣ стїхи̑ры днѐ съ  припѣ́вы и҆́хъ: Сла́ва, днѐ: И҆ ны́нѣ, пра́здника. По  Бл҃го є҆́сть, и҆ по Ѻ҆́ч҃е на́шъ: тропа́рь днѐ: Сла́ва,  и҆ ны́нѣ, пра́здника: и҆ є҆ктенїа̀: Поми́лꙋй на́съ бж҃е:  Та́же, Прїиди́те поклони́мсѧ: три́жды: и҆ ча́съ а҃-й, на  не́мже тропа́рь, и҆ паремїа̀ днѐ, и҆ ѡ҆глаше́нїе  пра́здника, и҆ ѿпꙋ́стъ. [зрѝ] При часѣ́ же є҃-мъ днѐ  быва́етъ и҆схожде́нїе (с. сѻ҃з) внѣ̀ монастырѧ̀: и҆  возвра́щшесѧ пое́мъ часы̀ въ притво́рѣ, г҃-й, ѕ҃-й, и҆ ѳ҃- й: на ни́хже глаго́лемъ тропа́рь пра́здника: Сла́ва, днѐ:  И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: кондакѝ  премѣнѧ́емъ. Помѧнѝ на́съ гдⷭ҇и: и҆ прѡ́чаѧ. Ли́къ  нбⷭ҇ный: По Ѻ҆́ч҃е на́шъ, конда́къ пра́здника: Гдⷭ҇и  поми́лꙋй, м҃. и҆ мл҃тва: Всест҃а́ѧ трⷪ҇це: и҆ ѿпꙋ́стъ.  Бл҃гословлю̀ гдⷭ҇а на всѧ́кое вре́мѧ, не глаго́лемъ. 
комм. Ве́черъ же зна́менаетъ въ вели́кїй и҆ во всѧ̑  тѧ̑жкаѧ, въ и҆ ча́съ днѐ, и҆ пое́мъ вече́рню. 
На Гдⷭ҇и воззва́хъ стїхи̑ры самогла́сны днѐ є҃, и҆  пра́здника є҃. Сла́ва, днѐ: И҆ ны́нѣ, пра́здника. Вхо́дъ  со є҆ѵⷢ҇лїемъ. Свѣ́те ти́хїй: и҆ чтє́нїѧ днѐ: и҆  пра́здника два̀. Є҆ктенїа̀ ма́лаѧ: та́же трист҃о́е.  Прокі́менъ днѐ, и҆ пра́здника. А҆по́столъ днѐ, и҆  пра́здника, и҆ про́чаѧ лїтꙋргі́а вели́кагѡ васі́лїа. [зрѝ]  Вмѣ́стѡ Досто́йно, і҆рмо́съ: Стра́нствїѧ влⷣчнѧ: Въ  хра́мѣ же бл҃говѣ́щенїѧ прест҃ы́ѧ бцⷣы, і҆рмо́съ: Ꙗ҆́кѡ  ѡ҆дꙋшевле́нномꙋ: Вмѣ́стѡ же херꙋві́мскїѧ пѣ́сни пое́мъ  тропа́рь, гла́съ ѕ҃: Ве́чери твоеѧ̀ та́йныѧ: три́жды. то́йже  пое́мъ и҆ въ прича́стна мѣ́сто є҆ди́ножды. [зрѝ] Є҆гда́  же причаща́ютсѧ бра́тїѧ, и҆ пое́мъ вмѣ́стѡ, Тѣ́ло  хрⷭ҇то́во: то́йже: Ве́чери твоеѧ̀ та́йныѧ: И҆ до́ндеже  причастѧ́тсѧ бра́тїѧ. и҆ вмѣ́стѡ, Да и҆спо́лнѧтсѧ:  є҆ди́ножды, со а҆ллилꙋ́їами. На трапе́зѣ же не  разрѣша́емъ на ры̑бы: но то́чїю на є҆ле́й и҆ вїно̀. 
комм. Ѡ҆ то́мже пра́здницѣ, а҆́ще слꙋчи́тсѧ въ  вели́кїй пѧто́къ. 
Въ четверто́къ ве́чера, на Гдⷭ҇и воззва́хъ, стїхи̑ры  днѐ, є҃: и҆ пра́здника, є҃. Сла́ва, днѐ: Рожде́нїе  є҆хі́дново: И҆ ны́нѣ, пра́здника: По́сланъ бы́сть: Вхо́дъ  со є҆ѵⷢ҇лїемъ. Прокі́менъ, и҆ чте́нїе днѐ: и҆ пра́здника  г҃. Є҆ктенїа̀ ма́лаѧ, и҆ возгла́съ. и҆ трист҃о́е.  Прокі́менъ, а҆по́столъ, (с. сѻ҃з ѡ҆б.) А҆ллилꙋ́їа, и҆  є҆ѵⷢ҇лїе днѐ, и҆ прѡ́чаѧ бж҃е́ственныѧ лїтꙋргі́и вели́кагѡ  васі́лїа, ꙗ҆́коже пре́жде и҆з̾ѧви́сѧ. На трапе́зѣ же  разрѣша́емъ на є҆ле́й и҆ вїно̀. Повече́рїе, пое́мъ ма́лое,  съ трипѣ́снцемъ. По трист҃о́мъ конда́къ днѐ: Сла́ва, и҆  ны́нѣ, пра́здника. [зрѝ] При часѣ́ же а҃-мъ но́щи  оу҆дарѧ́етъ въ вели́кїй и҆ во всѧ̑ тѧ̑жкаѧ, и҆ начина́емъ  оу҆́треню. На Бг҃ъ гдⷭ҇ь: тропа́рь пра́здника, два́жды:  Сла́ва, и҆ ны́нѣ днѐ: Є҆гда̀ сла́внїи оу҆ч҃нцы̀: Посе́мъ  є҆ктенїа̀ ма́лаѧ. и҆ а҆́бїе дїа́конъ, и҆лѝ і҆ере́й  глаго́летъ: И҆ ѡ҆ сподо́битисѧ на́мъ слы́шанїѧ ст҃а́гѡ  є҆ѵⷢ҇лїа: и҆ чте́тъ є҆ѵⷢ҇лїе а҃-е настоѧ́тель. и҆ пото́мъ  а҆нтїфѡ́ны, и҆ є҆ѵⷢ҇лїа ст҃ы́хъ стрⷭ҇те́й по чи́нꙋ и҆́хъ:  и҆ по чте́нїи з҃-гѡ є҆ѵⷢ҇лїа, чте́нїе днѐ. Посе́мъ  степє́нна, а҃-й а҆нтїфѡ́нъ д҃-гѡ гла́са. Прокі́менъ  пра́здника: Всѧ́кое дыха́нїе: є҆ѵⷢ҇лїе пра́здника: и҆  а҆́бїе є҆ѵⷢ҇лїе ст҃ы́хъ стрⷭ҇те́й, и҃-е. ѱало́мъ н҃.  стїхи́ра пра́здника. Та́же, мл҃тва: Сп҃сѝ бж҃е лю́ди твоѧ̑:  и҆ Гдⷭ҇и поми́лꙋй, в҃і. Канѡ́нъ пра́здника со і҆рмосо́мъ на  д҃і. Катава́сїа пра́здника, ѻ҆́ба ли̑ка вкꙋ́пѣ. А҆  и҆дѣ́же трипѣ́снецъ, пое́мъ канѡ́нъ пра́здника со  і҆рмосо́мъ на ѕ҃: і҆рмо́съ два́жды, и҆ трипѣ́снецъ на и҃.  Катава́сїа, і҆рмо́съ трїѡ́ди, ѻ҆́ба ли̑ка вкꙋ́пѣ. По г҃-й  пѣ́сни, конда́къ и҆ і҆́косъ днѐ: Сла́ва, и҆ ны́нѣ,  сѣда́ленъ пра́здника: и҆ чте́нїе пра́здника. По ѕ҃-й  пѣ́сни, конда́къ и҆ і҆́косъ пра́здника: и҆ сѷнаѯа́рїй.  На ѳ҃-й пѣ́сни, Чⷭ҇тнѣ́йшꙋю не пое́мъ: но пое́мъ припѣ́въ  пра́здника. Свѣти́ленъ пра́здника: Сла́ва, днѐ: И҆ ны́нѣ,  пра́здника. та́же є҆ѵⷢ҇лїе ѳ҃-е. На хвали́техъ стїхи̑ры  самогла́сны днѐ: Сла́ва, днѐ: И҆ ны́нѣ, пра́здника, та́же  є҆ѵⷢ҇лїе і҃-е. Посе́мъ, Сла́ва въ вы́шнихъ: Є҆ктенїа̀:  И҆спо́лнимъ оу҆́треннюю мл҃твꙋ: и҆ возгла́съ. Посе́мъ  є҆ѵⷢ҇лїе а҃і. Та́же, на стїхо́внѣ стїхи̑ры пра́здника:  (с. сѻ҃и) Сла́ва, днѐ: И҆ ны́нѣ, пра́здника. та́же  є҆ѵⷢ҇лїе в҃і. Посе́мъ, Бл҃го є҆́сть и҆сповѣ́датисѧ  гдⷭ҇еви: и҆ по Ѻ҆́ч҃е на́шъ, тропа́рь, гла́съ д҃:  И҆скꙋпи́лъ ны̀ є҆сѝ: Сла́ва, и҆ ны́нѣ, пра́здника.  Є҆ктенїа̀: Поми́лꙋй на́съ бж҃е: І҆ере́й: Премꙋ́дрость. и҆  ѿпꙋ́стъ, и҆ ча́съ а҃-й пое́мъ, ꙗ҆́коже оу҆каза́сѧ въ  вели́кїй пѧто́къ. Глаго́лемъ же на не́мъ тропа́рь  пра́здника, и҆ днѐ: и҆ конда́къ пра́здника. При часѣ́ же  є҃-мъ днѐ твори́мъ и҆схожде́нїе внѣ̀ ѻ҆би́тели: и҆  возвра́щшесѧ пое́мъ г҃-й ча́съ, и҆ ѕ҃, и҆ ѳ҃-й, съ тропарѝ,  и҆ парємїѝ, со а҆по́столы, и҆ є҆ѵⷢ҇лїи, и҆ чте́нїѧми, и҆  съ про́чими слꙋ́жбы и҆́хъ. Глаго́лютсѧ же въ ни́хъ тропарѝ  часѡ́въ, вели́кагѡ пѧтка̀, є҆́же є҆́сть днѐ, и҆  пра́здника: конда́къ днѐ, и҆ пра́здника: и҆ прѡ́чаѧ,  ꙗ҆́коже въ вели́кїй пѧто́къ оу҆каза́сѧ. ѱало́мъ же л҃г  здѣ̀ ѡ҆ставлѧ́емъ, и҆ глаго́лемъ є҆го̀ на лїтꙋргі́и. При  часѣ́ же и҃-мъ днѐ зна́менаетъ въ вели́кїй и҆ во всѧ̑  тѧ̑жкаѧ, и҆ начина́емъ вече́рню, и҆ твори́тъ і҆ере́й  проскомі́дїю. На Гдⷭ҇и воззва́хъ пое́мъ стїхи̑ры днѐ ѕ҃: и҆  пра́здника д҃: Сла́ва, днѐ: Ѽ ка́кѡ законопрестꙋ́пный  собо́ръ: И҆ ны́нѣ, пра́здника: По́сланъ бы́сть: Вхо́дъ со  є҆ѵⷢ҇лїемъ. Свѣ́те ти́хїй: Прокі́менъ, и҆ чте́нїе днѐ: и҆  пра́здника два̀. Та́же, є҆ктенїа̀ ма́лаѧ, и҆ трист҃о́е.  Прокі́менъ, а҆по́столъ, А҆ллилꙋ́їа и҆ є҆ѵⷢ҇лїе пре́жде  пра́здника, и҆ днѐ. Прича́стенъ пра́здника. Соверша́етъ же  сѧ бж҃е́ственнаѧ лїтꙋргі́а златоꙋ́стагѡ. Вмѣ́стѡ,  досто́йно, пое́мъ і҆рмо́съ пра́здника: Ꙗ҆́кѡ  ѡ҆дꙋшевле́нномꙋ: На трапе́зѣ же ꙗ҆ди́мъ сꙋхоѧде́нїе, и҆  пїе́мъ вїно̀.                          
комм. Ѡ҆ то́мже пра́здницѣ, а҆́ще слꙋчи́тсѧ въ  сꙋббѡ́тꙋ вели́кꙋю. 
Въ пѧто́къ ве́чера, при часѣ̀ і҃-мъ днѐ, зна́менаетъ  въ вели́кїй, и҆ во всѧ̑ тѧ̑жкаѧ, и҆ пое́мъ вече́рню. На (с.  сѻ҃и ѡ҆б.) Гдⷭ҇и воззва́хъ: стїхи̑ры самогла́сны днѐ на  ѕ҃, и҆ пра́здника на д҃. Сла́ва, днѐ: И҆ ны́нѣ,  пра́здника. Вхо́дъ со є҆ѵⷢ҇лїемъ. Свѣ́те ти́хїй:  Прокі́менъ, и҆ чте́нїе днѐ, и҆ пра́здника є҃. Та́же  прокі́менъ, а҆по́столъ, А҆ллилꙋ́їа, и҆ є҆ѵⷢ҇лїе днѐ.  Посе́мъ є҆ктенїа̀: Рце́мъ всѝ: Та́же, Сподо́би гдⷭ҇и въ  ве́черъ се́й: И҆спо́лнимъ вече́рнюю мл҃твꙋ: На стїхо́внѣ  стїхи̑ры днѐ съ припѣ́вы и҆́хъ. Сла́ва, пра́здника: И҆  ны́нѣ, днѐ. Та́же, Ны́нѣ ѿпꙋща́еши: По трист҃о́мъ,  тропа́рь пра́здника: Сла́ва. И҆ ны́нѣ, Бл҃гоѡбра́зный  і҆ѡ́сифъ. І҆ере́й, Премꙋ́дрость, и҆ ѿпꙋ́стъ. Повече́рїе  пое́мъ въ ке́ллїи: Конда́къ днѐ: Сла́ва, и҆ ны́нѣ,  пра́здника. При часѣ́ же а҃-мъ но́щи зна́менаетъ въ  вели́кїй, и҆ во всѧ̑ тѧ̑жкаѧ. И҆ пое́мъ оу҆́треню. На Бг҃ъ  гдⷭ҇ь: тропа́рь днѐ, гла́съ в҃: Бл҃гоѡбра́зный і҆ѡ́сифъ:  є҆ди́ножды. Є҆гда̀ снизше́лъ є҆сѝ къ сме́рти:  є҆ди́ножды. Сла́ва, Мѷроно́сицамъ жена́мъ: И҆ ны́нѣ,  пра́здника: Дне́сь сп҃се́нїѧ на́шегѡ: Та́же пое́мъ  непоро́чны, на гла́съ є҃. Кади́тъ і҆ере́й на а҃-й сла́вѣ:  та́кожде и҆ на в҃-й, и҆ на г҃-й, ꙗ҆́кѡ ѻ҆бы́чай: по  сконча́нїи непоро́чныхъ, пое́мъ тропарѝ воскрⷭ҇ны:  А҆́гг҃льскїй собо́ръ: и҆ прѡ́чаѧ. Та́же є҆ктенїа̀ ма́лаѧ,  и҆ сѣда́ленъ днѐ. Та́же полѷеле́й, и҆ сѣда́ленъ  пра́здника. и҆ чте́нїе пра́здника. Степє́нна, а҃-й  а҆нтїфѡ́нъ д҃-гѡ гла́са. Прокі́менъ пра́здника: Всѧ́кое  дыха́нїе: Є҆ѵⷢ҇лїе пра́здника: ѱало́мъ н҃: стїхи̑ры  пра́здника. Канѡ́нъ пра́здника со і҆рмосо́мъ на и҃, і҆рмо́съ  два́жды: и҆ днѐ, со і҆рмосо́мъ на и҃: Катава́сїа і҆рмо́съ  днѐ, ѻ҆́ба ли̑ка вкꙋ́пѣ. По г҃-й пѣ́сни конда́къ и҆  і҆́косъ днѐ, и҆ сѣда́ленъ днѐ. Сла́ва, и҆ ны́нѣ,  пра́здника, и҆ чте́нїе пра́здника. По ѕ҃-й пѣ́сни конда́къ  и҆ і҆́косъ пра́здника. Про́логъ, и҆ сѷнаѯа́рїй. На ѳ҃  пѣ́сни Чⷭ҇тнѣ́йшꙋю не пое́мъ, но пое́мъ припѣ́въ  пра́здника, (с. сѻ҃ѳ) ꙗ҆́коже оу҆каза́сѧ, послѣдѝ  і҆рмо́съ днѐ: Не рыда́й менѐ мт҃и: та́же припѣ́въ  пра́здника и҆ і҆рмо́съ. Ст҃ъ гдⷭ҇ь бг҃ъ на́шъ: на гла́съ в҃.  Свѣти́ленъ пра́здника два́жды. На хвали́техъ, стїхи̑ры  самогла́сны днѐ трѝ: и҆ пра́здника подо́бны трѝ. Та́же  самогла́сенъ пра́здника, гла́съ и҃: Да веселѧ́тсѧ нб҃са̀: съ  припѣ́вомъ: Бл҃говѣсти́те де́нь ѿ днѐ: Сла́ва, днѐ: И҆  ны́нѣ, Пребл҃гослове́нна є҆сѝ бцⷣе дв҃о: Славосло́вїе  вели́кое, и҆ быва́етъ вхо́дъ, ꙗ҆́коже пи́сано въ трїѡ́ди.  Посе́мъ прокі́менъ и҆ парємїѝ днѐ. Прокі́менъ,  а҆по́столъ, А҆ллилꙋ́їа, и҆ є҆ѵⷢ҇лїе днѐ. Є҆ктенїа̀ и҆  ѿпꙋ́стъ, и҆ ча́съ а҃-й пое́мъ въ притво́рѣ. про́чыѧ же  часы̀ пою́тсѧ во своѐ вре́мѧ. На часѣ́хъ, тропа́рь  пра́здника, и҆ днѐ. Кондакѝ глаго́лемъ премѣнѧ́юще.  Бл҃жє́нны глаго́лемъ ско́рѡ, без̾ пѣ́нїѧ: Помѧнѝ на́съ  гдⷭ҇и: и҆ прѡ́чаѧ. По Ѻ҆́ч҃е на́шъ, конда́къ днѐ: Сла́ва,  и҆ ны́нѣ, пра́здника. Гдⷭ҇и поми́лꙋй. м҃, и҆ мл҃тва:  Всест҃а́ѧ трⷪ҇це: и҆ ѿпꙋ́стъ. 
комм. Во ст҃ꙋ́ю и҆ вели́кꙋю сꙋббѡ́тꙋ ве́чера, ѡ҆  часѣ̀ і҃-мъ днѐ зна́менаетъ въ вели́кое, и҆ во всѧ̑  тѧ̑жкаѧ. 
И҆ собра́вшесѧ во хра́мъ, бл҃гослови́вшꙋ і҆ере́ю, пое́мъ  вече́рню по ѻ҆бы́чаю без̾ каѳі́смы. На Гдⷭ҇и воззва́хъ,  пое́мъ стїхи̑ры воскрⷭ҇ны трѝ, гла́съ а҃: Вечє́рнїѧ на́шѧ  мл҃твы: и҆ вели́кїѧ сꙋббѡ́ты самогла́сны трѝ, гла́съ и҃, и҆  пра́здника на д҃. Сла́ва, днѐ, гла́съ ѕ҃: Дне́шнїй де́нь  та́йнѡ: И҆ ны́нѣ, пра́здника, По́сланъ бы́сть: Вхо́дъ со  є҆ѵⷢ҇лїемъ. Свѣ́те ти́хїй: Прокі́менъ не глаго́лемъ, но  а҆́бїе і҆ере́й глаго́летъ: Премꙋ́дрость: и҆ чтє́нїѧ днѐ по  чи́нꙋ и҆́хъ. По сконча́нїи же чте́нїѧ, є҆ктенїа̀ ма́лаѧ, и҆  возгла́съ. и҆ пое́мъ вмѣ́стѡ трист҃а́гѡ: Є҆ли́цы во  хрⷭ҇та̀ крⷭ҇ти́стесѧ: А҆ллилꙋ́їа. Прокі́менъ днѐ, и҆  пра́здника. А҆по́столъ днѐ, и҆ пра́здника. Вмѣ́стѡ же  херꙋві́мскїѧ (с. сѻ҃ѳ ѡ҆б.) пѣ́сни пое́тсѧ: Да молчи́тъ  всѧ́каѧ пло́ть: и҆ по рѧ́дꙋ бж҃е́ственнаѧ лїтꙋргі́а  вели́кагѡ васі́лїа. Вмѣ́стѡ Досто́йно, пое́мъ і҆рмо́съ: Не  рыда́й менѐ мт҃и: Въ хра́мѣ же бл҃говѣ́щенїѧ бцⷣы пое́мъ  і҆рмо́съ: Ꙗ҆́кѡ ѡ҆дꙋшевле́нномꙋ бж҃їю кївѡ́тꙋ: Прича́стенъ  днѐ, и҆ пра́здника. 
комм. Подоба́етъ вѣ́дати, ꙗ҆́кѡ а҆́ще слꙋчи́тсѧ въ  са́мꙋю ст҃ꙋ́ю и҆ вели́кꙋю недѣ́лю па́схи, є҆́же є҆́сть  кѷрїопа́сха, пра́здникъ бл҃говѣ́щенїѧ прест҃ы́ѧ бцⷣы. 
Въ вели́кꙋю сꙋббѡ́тꙋ ве́чера, на Гдⷭ҇и воззва́хъ,  поста́вимъ стїхѡ́въ і҃: и҆ пое́мъ стїхи̑ры воскрⷭ҇ны трѝ,  и҆ вели́кїѧ сꙋббѡ́ты трѝ: и҆ пра́здника д҃. Сла́ва, гла́съ  ѕ҃: Дне́шнїй де́нь та́йнѡ: И҆ ны́нѣ, пра́здника, гла́съ  то́йже: По́сланъ бы́сть: Вхо́дъ со є҆ѵⷢ҇лїемъ. Свѣ́те  ти́хїй: Прокі́менъ же не глаго́летсѧ, но а҆́бїе і҆ере́й:  Премꙋ́дрость: и҆ чтє́нїѧ, а҃-е чте́нїе днѐ: Въ нача́лѣ  сотворѝ бг҃ъ нб҃о и҆ зе́млю: є҆ди́на паремїа̀: Та́же  пра́здника бл҃говѣ́щенїѧ чте́нїй є҃. и҆ прѡ́чаѧ чтє́нїѧ  днѐ, по чи́нꙋ и҆́хъ, и҆ по рѧ́дꙋ бж҃е́ственнаѧ лїтꙋргі́а  вели́кагѡ васі́лїа. По ѿпꙋще́нїи же лїтꙋргі́и, Быва́етъ  ꙗ҆де́нїе, и҆ чте́нїе дѣѧ́нїй ст҃ы́хъ а҆по́стѡлъ по чи́нꙋ  и҆́хъ, ꙗ҆́коже оу҆каза́сѧ въ вели́кꙋю сꙋббѡ́тꙋ: и҆  конча́нꙋ бы́вшꙋ чте́нїю, бл҃гослови́вшꙋ і҆ере́ю, глаго́лемъ  трист҃о́е, и҆ по Ѻ҆́ч҃е на́шъ, Гдⷭ҇и поми́лꙋй, в҃і:  Сла́ва, и҆ ны́нѣ: Прїиди́те поклони́мсѧ, три́жды. та́же  ѱало́мъ н҃, и҆ пое́мъ канѡ́нъ пра́здника, со і҆рмосо́мъ на  ѕ҃: и҆ вели́кїѧ сꙋббѡ́ты со і҆рмосо́мъ на и҃. Катава́сїа,  і҆рмо́съ сꙋббѡ́тный, ѻ҆́ба ли̑ка вкꙋ́пѣ. По г҃-й пѣ́сни,  конда́къ и҆ і҆́косъ пра́здника, и҆ сѣда́ленъ днѐ. Сла́ва,  и҆ ны́нѣ, пра́здника, и҆ чте́нїе пра́здника. По ѕ҃-й  пѣ́сни, конда́къ и҆ і҆́косъ днѐ, и҆ чте́нїе днѐ. По ѳ҃-й  пѣ́сни (с. с҃п) трист҃о́е, по Ѻ҆́ч҃е на́шъ, тропа́рь:  Є҆гда̀ снизше́лъ є҆сѝ къ сме́рти: Сла́ва, и҆ ны́нѣ,  пра́здника, є҆ктенїа̀, и҆ ѿпꙋ́стъ. 
И҆ а҆́ще бꙋ́детъ вре́мѧ пора́нꙋ, Прилага́етсѧ чте́нїе  днѐ: є҆мꙋ́же что́мꙋ, Настоѧ́тель раздае́тъ свѣщы̀  бра́тїи. Кандиловжига́тель же взе́мъ бл҃гослове́нїе оу҆  настоѧ́телѧ, и҆ ше́дъ зна́менꙋетъ во всѧ̑. И҆ по чте́нїи  и҆схо́димъ въ притво́ръ, предходѧ́щымъ настоѧ́телю съ  лампа́дами, и҆ затво́ршымсѧ двере́мъ, кади́тъ по чи́нꙋ всю̀  бра́тїю, и҆ ста́въ пред̾ вели́кими враты̀ цр҃ко́вными,  кади́тъ крⷭ҇тоѡбра́знѡ три́жды, и҆ рече́тъ: Сла́ва ст҃ѣ́й  и҆ є҆диносꙋ́щнѣй: и҆ на́мъ ѿвѣща́вшымъ: А҆ми́нь. И҆  начина́етъ настоѧ́тель тропа́рь, гла́съ є҃: Хрⷭ҇то́съ  воскр҃се и҆з̾ ме́ртвыхъ: три́жды. Посе́мъ пою́тъ бра́тїѧ  три́жды. Настоѧ́тель, сті́хъ а҃: Да воскрⷭ҇нетъ бг҃ъ: И҆  бра́тїѧ: Хрⷭ҇то́съ воскр҃се: є҆ди́ножды. Настоѧ́тель,  сті́хъ в҃: Ꙗ҆́кѡ и҆счеза́етъ ды́мъ: И҆ бра́тїѧ: Хрⷭ҇то́съ  воскр҃се: є҆ди́ножды. Настоѧ́тель, сті́хъ г҃: Та́кѡ да  поги́бнꙋтъ грѣ̑шницы: И҆ бра́тїѧ: Хрⷭ҇то́съ воскр҃се:  є҆ди́ножды. Настоѧ́тель, сті́хъ д҃: Се́й де́нь є҆го́же  сотворѝ гдⷭ҇ь: И҆ бра́тїѧ: Хрⷭ҇то́съ воскр҃се: є҆ди́ножды.  И҆ а҆́бїе настоѧ́тель велегла́снѡ: Хрⷭ҇то́съ воскр҃се: И҆  ѿве́рзшымсѧ вратѡ́мъ вхо́дитъ, пред̾идꙋ́щымъ лампа́дамъ,  и҆ настоѧ́телю кꙋ́пнѡ и҆ бра́тїѧмъ пою́щымъ: И҆ сꙋ́щымъ во  гробѣ́хъ живо́тъ дарова́въ. По внегда́ же вни́ти є҆мꙋ̀ во  ѻ҆лта́рь, глаго́лемъ сла́ва, и҆ пое́мъ тропа́рь пра́здника,  гла́съ д҃: Дне́сь сп҃се́нїѧ на́шегѡ глави́зна: И҆ ны́нѣ,  то́йже. Та́же є҆ктенїа̀ вели́каѧ: Ми́ромъ гдⷭ҇ꙋ помо́лимсѧ:  и҆ по возгла́сѣ начина́етъ предстоѧ́тель і҆рмо́съ:  Воскрⷭ҇нїѧ де́нь: и҆ пое́мъ Канѡ́нъ па́схи, со і҆рмосо́мъ на  и҃: і҆рмосы̀ по два́жды. И҆ бл҃говѣ́щенїѧ (с. с҃п ѡ҆б.) со  і҆рмосо́мъ на и҃: і҆рмосы̀ по два́жды: послѣди́ же і҆рмосы̀  ѻ҆бою̀ канѡ́нѡвъ, кі́йждо ли́къ сво́й і҆рмо́съ: та́же  катава́сїа: Воскрⷭ҇нїѧ де́нь, ѻ҆́ба ли̑ка вкꙋ́пѣ: и҆  тропа́рь: Хрⷭ҇то́съ воскр҃се: три́жды. И҆ по ко́ейждо  пѣ́сни є҆ктенїа̀ ма́лаѧ, и҆ возгла́сы по чи́нꙋ и҆́хъ. По  г҃-й пѣ́сни, конда́къ и҆ і҆́косъ па́схи, и҆ ѵ҆пакоѝ, и҆  чте́нїе въ бг҃осло́вѣ: є҆мꙋ́же нача́ло: На стра́жи мое́й  ста́нꙋ: По ѕ҃-й пѣ́сни, конда́къ и҆ і҆́косъ пра́здника  бл҃говѣ́щенїѧ, и҆ чте́нїе въ бг҃осло́вѣ же, є҆мꙋ́же  нача́ло: Воскрⷭ҇нїѧ дне́сь: Та́же прокі́менъ пра́здника,  гла́съ д҃: Бл҃говѣсти́те: Сті́хъ: Воспо́йте гдⷭ҇еви пѣ́снь  но́вꙋ: Всѧ́кое дыха́нїе: Є҆ѵⷢ҇лїе лꙋкѝ, зача́ло д҃: Во  дни̑ ѻ҆́ны воста́вши мр҃їа́мъ: Та́же: Воскрⷭ҇нїе хрⷭ҇то́во:  три́жды. и҆ стїхи́ра: Воскр҃съ і҆и҃съ: три́жды, на гла́съ  ѕ҃. Посе́мъ пѣ́снь з҃-ѧ, и҆ про́чыѧ двѣ̀. На ѳ҃ пѣ́сни  пое́мъ припѣ́вы па́схи, и҆ пра́здника. Свѣти́ленъ па́схи  є҆ди́ножды, и҆ пра́здника два́жды. На хвали́техъ стїхи̑ры  воскрⷭ҇ны на д҃, и҆ бл҃говѣ́щенїѧ на д҃, съ припѣ́вы  и҆́хъ. Та́же ѻ҆́ба ли̑ка вкꙋ́пѣ, припѣ́въ а҃: Да  воскрⷭ҇нетъ бг҃ъ: стїхи̑ры па́схи, гла́съ є҃, съ про́чими  припѣ́вы и҆́хъ. Сла́ва, бл҃говѣ́щенїѧ, гла́съ и҃: Да  веселѧ́тсѧ нб҃са̀: И҆ ны́нѣ, па́схи: Воскрⷭ҇нїѧ де́нь: и҆  цѣлова́нїе по ѻ҆бы́чаю, и҆ поꙋче́нїе златоꙋ́стагѡ.  Є҆ктєнїѝ, и҆ ѿпꙋ́стъ. И҆схожде́нїе же внѣ̀ монастырѧ̀  не быва́етъ. Часы́ же пою́тсѧ по оу҆ста́вꙋ па́схи. На  лїтꙋргі́и а҆нтїфѡ́ны па́схи. По вхо́дѣ же глаго́лемъ: Въ  цр҃квахъ бл҃гослови́те бг҃а, гдⷭ҇а ѿ и҆стѡ́чникъ  і҆и҃левыхъ, Хрⷭ҇то́съ воскр҃се: три́жды. Сла́ва, тропа́рь:  Дне́сь сп҃се́нїѧ на́шегѡ: И҆ ны́нѣ, конда́къ: А҆́ще и҆ во  гро́бъ снизше́лъ є҆сѝ: Вмѣ́стѡ трист҃а́гѡ пое́мъ:  Є҆ли́цы во хрⷭ҇та̀ крⷭ҇ти́стесѧ: Прокі́менъ, а҆по́столъ,  А҆ллилꙋ́їа и҆ є҆ѵⷢ҇лїе пре́жде па́схи, пото́мъ пра́здника. 
(с. сп҃а) 
[зрѝ]комм. Є҆гда́ же приспѣ́етъ на лїтꙋргі́и  вре́мѧ честѝ ст҃о́е є҆ѵⷢ҇лїе: 
И҆ чте́тъ і҆ере́й є҆ѵⷢ҇лїе па́схи со дїа́кономъ,  ꙗ҆́коже оу҆каза́сѧ на лїтꙋргі́и въ недѣ́лю. Та́же чте́тъ  є҆ѵⷢ҇лїе бл҃говѣ́щенїѧ є҆ди́нъ дїа́конъ по ѻ҆бы́чаю,  ꙗ҆́коже и҆ всегда̀: и҆ къ томꙋ̀ є҆ѵⷢ҇лїю въ канді́ю не  оу҆дарѧ́ютъ. и҆ по рѧ́дꙋ бж҃е́ственнаѧ лїтꙋргі́а  златоꙋ́стагѡ. За Досто́йно, і҆рмо́съ па́схи. Прича́стенъ  па́схи и҆ пра́здника. 
🕅комм. Ѡ҆ то́мже пра́здницѣ, а҆́ще  слꙋчи́тсѧ бл҃говѣ́щенїе прест҃ы́ѧ бцⷣы въ понедѣ́льникъ,  во вто́рникъ и҆лѝ въ сре́дꙋ свѣ́тлыѧ недѣ́ли. 
Во ст҃ꙋ́ю и҆ вели́кꙋю недѣ́лю па́схи, на ма́лѣй  вече́рни, по внегда̀ рещѝ і҆ере́ю: Хрⷭ҇то́съ воскр҃се:  три́жды, и҆ стїхѝ ѻ҆бы̑чныѧ. Сла́ва, и҆ ны́нѣ, Хрⷭ҇то́съ.  воскр҃се: На Гдⷭ҇и воззва́хъ, стїхи̑ры воскрⷭ҇ны, на д҃:  Сла́ва, и҆ ны́нѣ, пра́здника, гла́съ в҃: Є҆́же ѿ вѣ́ка  та́инство: Та́же, Свѣ́те ти́хїй: без̾ вхо́да. Прокі́менъ  вели́кїй: Кто̀ бг҃ъ ве́лїй: и҆ сті́хъ є҆гѡ̀ а҃. та́же,  Сподо́би гдⷭ҇и: На стїхо́внѣ стїхи́ра воскрⷭ҇на а҃. та́же  стїхи̑ры пра́здника самогла́сны, г҃: гла́съ д҃, вели́кїѧ  вече́рни стїхѡ́вныѧ съ припѣ́вы и҆́хъ. Сла́ва,  Бл҃говѣствꙋ́етъ гаврїи́лъ: И҆ ны́нѣ, Воскрⷭ҇нїѧ де́нь:  Хрⷭ҇то́съ воскр҃се: три́жды. Сла́ва, и҆ ны́нѣ, тропа́рь:  Дне́сь сп҃се́нїѧ на́шегѡ: Є҆ктенїа̀ ма́лаѧ, и҆ ѿпꙋ́стъ.  На вели́цѣй вече́рни, по внегда̀ кади́ти і҆ере́ю, и҆ рещѝ  є҆мꙋ̀: Сла́ва, ст҃ѣ́й и҆ є҆диносꙋ́щнѣй: пое́тъ:  Хрⷭ҇то́съ воскр҃се: три́жды, и҆ стїхѝ є҆гѡ̀. Сла́ва, и҆  ны́нѣ: Хрⷭ҇то́съ воскр҃се: три́жды, та́же є҆ктенїа̀. На  Гдⷭ҇и воззва́хъ, стїхи̑ры воскрⷭ҇ны г҃: и҆ а҆нато́лїевъ а҃,  и҆ пра́здника ѕ҃, Сла́ва, и҆ ны́нѣ, пра́здника: По́сланъ  бы́сть: Вхо́дъ, Свѣ́те ти́хїй: Прокі́менъ, гла́съ з҃: Кто̀  бг҃ъ ве́лїй, ꙗ҆́кѡ бг҃ъ на́шъ: со стїхѝ є҆гѡ̀, и҆ чте́нїй  пра́здника є҃. [А҆́ще въ недѣ́лю ве́чера: посе́мъ і҆ере́й:  И҆ ѡ҆ сподо́битисѧ на́мъ: Є҆ѵⷢ҇лїе і҆ѡа́нна, зача́ло  ѯ҃є: (с. сп҃а ѡ҆б.) Сꙋ́щꙋ по́здѣ въ де́нь то́й: Коне́цъ:  Не и҆мꙋ̀ вѣ́ры.] та́же, є҆ктенїа̀. На лїті́и стїхи̑ры  самогла́сны пра́здника: Сла́ва, и҆ ны́нѣ, Бл҃говѣствꙋ́етъ  гаврїи́лъ: На стїхо́внѣ стїхи́ра воскрⷭ҇на є҆ди́на, та́же  припѣ́въ: Да воскрⷭ҇нетъ бг҃ъ: и҆ пое́мъ стїхи̑ры па́схи,  съ припѣ́вы и҆́хъ. Сла́ва, пра́здника: Дне́сь ра́дость: И҆  ны́нѣ, па́схи: Воскрⷭ҇нїѧ де́нь: и҆ на коне́цъ: Хрⷭ҇то́съ  воскр҃се: три́жды. Тропа́рь пра́здника, три́жды, и҆  бл҃гослове́нїе хлѣ́бѡвъ, и҆ раздаѧ́нїе, и҆ чте́нїе  пра́здника. На оу҆́трени, по внегда̀ бл҃гослови́ти і҆ере́ю,  и҆ рещѝ: Хрⷭ҇то́съ воскр҃се: три́жды, и҆ стїхѝ є҆гѡ̀, и҆  по сконча́нїи, Сла́ва, тропа́рь пра́здника: И҆ ны́нѣ,  то́йже. Та́же, є҆ктенїа̀ вели́каѧ, и҆ полѷеле́й, и҆  сѣда́ленъ, и҆ чте́нїе пра́здника. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, и҆ є҆ѵⷢ҇лїе  пра́здника. Воскрⷭ҇нїе хрⷭ҇то́во: три́жды. ѱало́мъ н҃ не  глаго́лемъ, но а҆́бїе: Сла́ва: Мл҃твами бцⷣы: И҆ ны́нѣ,  то́йже. посе́мъ припѣ́въ на гла́съ ѕ҃: Бл҃говѣсти́те де́нь  ѿ днѐ: и҆ пое́мъ стїхи́рꙋ самогла́снꙋ пра́здника, гла́съ  ѕ҃: По́сланъ бы́сть: та́же мл҃тва: Сп҃сѝ бж҃е лю́ди твоѧ̑:  и҆ Гдⷭ҇и поми́лꙋй, в҃і. и҆ по возгла́сѣ, Канѡ́нъ па́схи со  і҆рмосо́мъ на ѕ҃: и҆ пра́здника, со і҆рмосо́мъ на и҃:  і҆рмосы̀ па́схи и҆ пра́здника, по два́жды. Катава́сїа  бл҃говѣ́щенїѧ, і҆рмо́съ, ѻ҆́ба ли̑ка вкꙋ́пѣ. По г҃-й  пѣ́сни, конда́къ и҆ і҆́косъ па́схи, и҆ сѣда́ленъ  пра́здника. По ѕ҃-й пѣ́сни, конда́къ и҆ і҆́косъ пра́здника,  и҆ чте́нїе днѐ: та́же Воскр҃съ і҆и҃съ: три́жды. На ѳ҃-й  пѣ́сни припѣ́вы па́схи, и҆ пра́здника. Свѣти́ленъ па́схи  є҆ди́ножды, и҆ пра́здника два́жды. На хвали́техъ стїхи̑ры  воскрⷭ҇ны гла́са трѝ: и҆ пра́здника подо́бны трѝ. Та́же,  да воскрⷭ҇нетъ бг҃ъ: и҆ пое́мъ стїхи̑ры па́схи, съ припѣ́вы  и҆́хъ. Сла́ва, пра́здника: Да веселѧ́тсѧ нб҃са̀: И҆ (с.  сп҃в) ны́нѣ, па́схи: Воскрⷭ҇нїѧ де́нь: Хрⷭ҇то́съ воскр҃се:  три́жды.] Сла́ва, и҆ ны́нѣ: тропа́рь пра́здника.  Є҆ктєнїѝ, и҆ ѿпꙋ́стъ. и҆ дае́тсѧ ст҃ы́й є҆ле́й  бра́тїи: и҆ быва́етъ лїті́а внѣ̀ ѻ҆би́тели. Часы́ же  пое́мъ по ѻ҆бы́чаю па́схи. На лїтꙋргі́и, а҆нтїфѡ́ны па́схи.  По вхо́дѣ глаго́лемъ сті́хъ: Въ цр҃квахъ бл҃гослови́те бг҃а  гдⷭ҇а: Хрⷭ҇то́съ воскр҃се: три́жды. тропа́рь пра́здника.  Сла́ва, конда́къ па́схи: И҆ ны́нѣ, пра́здника. Вмѣ́стѡ  трист҃а́гѡ, Є҆ли́цы во хрⷭ҇та̀ крⷭ҇ти́стесѧ: Прокі́менъ,  а҆по́столъ, А҆ллилꙋ́їа, и҆ є҆ѵⷢ҇лїе, пре́жде  бл҃говѣ́щенїѧ, та́же днѐ. и҆ по рѧ́дꙋ бж҃е́ственнаѧ  лїтꙋргі́а златоꙋ́стагѡ. Прича́стенъ днѐ, и҆ пра́здника. 
[зрѝ]комм. И҆звѣ́стно же да бꙋ́детъ, ꙗ҆́кѡ не  свои́мъ смотре́нїемъ, ѡ҆ є҆́же ка́кѡ пѣ́ти подоба́етъ  бл҃говѣ́щенїю, во дни̑ ст҃ы́ѧ четыредесѧ́тницы, и҆ въ  седми́цѣ вели́кїѧ недѣ́ли, на ст҃ꙋ́ю па́схꙋ, слꙋ́жбꙋ,  є҆́же ѡ҆ се́мъ повелѣ́но бы́сть. 
И҆́бо тѵ́пїкꙋ вели́кїѧ цр҃кве послѣ́довавше  и҆звѣ́стнѡ, и҆ сѷнаѯа́рїй ви́дѣвше честны́ѧ ѻ҆би́тели  стꙋді́йскїѧ, и҆ про́чихъ, є҆ще́ же и҆ і҆ерⷭ҇ли́мскїѧ  тѵ́пїки проше́дше, сїѧ̑ вчини́хомъ. и҆ никто́же оу҆́бѡ да  диви́тсѧ премѣне́нїю быва́емꙋ, стїхи́рамъ же и҆ канѡ́намъ,  и҆ чте́нїѧмъ, прокі́менѡмъ же и҆ а҆по́столѡмъ, а҆ллилꙋ́їамъ,  и҆ є҆ѵⷢ҇лїамъ и҆ прича́стнамъ, є҆́же та́кѡ премѣни́ти  повелѣ́но є҆́сть: но де́нь да сматрѧ́етъ, є҆гда̀  на́вечерїе бл҃говѣ́щенїѧ быва́етъ: та́кожде и҆ де́нь  пра́здника є҆́сть, и҆ ѡ҆брѧ́щеши, ꙗ҆́кѡ є҆гда̀ въ  по́стенъ де́нь на́вечерїе слꙋчи́тсѧ, че́сти ра́ди ст҃ы́ѧ  четыредесѧ́тницы, пое́мъ стїхи̑ры днѐ, и҆ пото́мъ  бл҃говѣ́щенїѧ: и҆ лїтꙋргі́и преждесщ҃е́нныхъ. Ѿтꙋ́дꙋ же  прїи́метъ нача́ло пра́здника, всѧ̑ предварѧ́ютъ  бл҃говѣ́щенїѧ. 
(с. сп҃в ѡ҆б.) 
[зрѝ]комм. Подоба́етъ вѣ́дати, ꙗ҆́кѡ а҆́ще  слꙋчи́тсѧ пра́здникъ се́й въ кі́йлибо де́нь вели́кїѧ  недѣ́ли, и҆лѝ въ сꙋббѡ́тꙋ ла́заревꙋ, и҆лѝ въ недѣ́лю  цвѣтоно́снꙋю. 
Пре́жде вчини́хомъ бл҃говѣ́щенїѧ слꙋ́жбꙋ, поне́же  пре́жде стрⷭ҇ти хрⷭ҇то́вы бы́ти семꙋ̀ пра́здникꙋ, за є҆́же  не бы́ти постꙋ̀ въ не́мъ. Па́ки же въ вели̑кїѧ дни̑ седми́цы  разсꙋди́хомъ: а҆́ще слꙋчи́тсѧ въ ни́хъ бл҃говѣ́щенїе, на  вече́рни предварѧ́етъ стїхи̑ры днѐ, и҆ пото́мъ  бл҃говѣ́щенїѧ, поста̀ ра́ди, ꙗ҆́коже пре́жде рѣ́хомъ, и҆  за пресла́вное днѐ. Бы́ти же въ вели́кїй пѧто́къ и҆  проскомі́дїи вчини́хомъ, а҆́ще слꙋчи́тсѧ бл҃говѣ́щенїе:  а҆́ще бо и҆ пра̑вила и҆́накѡ повелѣва́ютъ, но ѡ҆брѣто́хомъ  въ собо́рнѣй вели́цѣй це́ркви, въ моле́бныхъ хра́мѣхъ  бцⷣы, быва́ти съ просфора́ми слꙋ́жбѣ соверше́ннѣй:  тѣ́мже сїѧ̑ си́це и҆ въ вели́кїй пѧто́къ лїтꙋргі́ю  златоꙋ́стовꙋ вчини́хомъ. 
комм. Оу҆ка́зъ ѡ҆ ѿда́нїи бл҃говѣ́щенїѧ  прест҃ы́ѧ бцⷣы: 
[зрѝ]комм. Подоба́етъ вѣ́дати, а҆́ще слꙋчи́тсѧ  бл҃говѣ́щенїе въ пѧто́къ г҃, и҆лѝ д҃-ѧ недѣ́ли постѡ́въ. 
Пое́мъ всю̀ слꙋ́жбꙋ пра́здника съ трїѡ́дїю по  оу҆ста́вꙋ, ꙗ҆́коже пре́жде оу҆каза́сѧ въ рѧдꙋ̀. На  оу҆́трени, въ сꙋббѡ́тꙋ г҃-ю ѿда́нїе пое́мъ пра́здника. На  Бг҃ъ гдⷭ҇ь, тропа́рь пра́здника, два́жды. Сла́ва,  а҆рха́гг҃ла: И҆ ны́нѣ, пра́здника. по каѳі́смѣ сѣда́льны  пра́здника, и҆ чте́нїе пра́здника. Канѡ́нъ пра́здника, со  і҆рмо́сомъ на и҃: и҆ а҆рха́гг҃ла, на ѕ҃. Катава́сїа  пра́здника. [зрѝ] Четверопѣ́снца же здѣ̀ не пое́мъ, но  пое́мъ напредѝ на повече́рїи. По г҃-й пѣ́сни конда́къ  а҆рха́гг҃ла, и҆ сѣда́ленъ, два́жды. Сла́ва, и҆ ны́нѣ,  пра́здника: и҆ чте́нїе. По ѕ҃-й пѣ́сни конда́къ пра́здника,  и҆ і҆́косъ. На ѳ҃-й пѣ́сни, Чⷭ҇тнѣ́йшꙋю не пое́мъ, но  пое́мъ припѣ́въ пра́здника, та́же і҆рмо́съ: и҆ (с. сп҃г) на  кі́йждо тропа́рь пра́здника, пое́мъ припѣ́въ то́йжде, и҆  послѣдѝ і҆рмо́съ. Свѣти́ленъ пра́здника: Сла́ва,  а҆рха́гг҃ла: И҆ ны́нѣ, пра́здника. На хвали́техъ стїхи̑ры  на ѕ҃: пра́здника, г҃: и҆ а҆рха́гг҃ла, г҃: Сла́ва, и҆  ны́нѣ, пра́здника. Славосло́вїе вели́кое. По трист҃о́мъ,  тропа́рь а҆рха́гг҃ла. Сла́ва, и҆ ны́нѣ, пра́здника.  Є҆ктєнїѝ, и҆ ѿпꙋ́стъ, и҆ ча́съ а҃-й. На а҃-мъ часѣ̀,  тропа́рь пра́здника и҆ а҆рха́гг҃ла: и҆ конда́къ пра́здника,  и҆ прѡ́чаѧ: и҆ соверше́нный ѿпꙋ́стъ. На лїтꙋргі́и,  бл҃жє́нна пра́здника, пѣ́снь г҃-ѧ и҆ ѕ҃-ѧ. По вхо́дѣ  тропа́рь пра́здника, и҆ а҆рха́гг҃ла: Сла́ва, конда́къ  а҆рха́гг҃ла. И҆ ны́нѣ, пра́здника. Прокі́менъ пра́здника.  а҆по́столъ, А҆ллилꙋ́їа и҆ є҆ѵⷢ҇лїе днѐ и҆ пра́здника.  Вмѣ́стѡ Досто́йно, пое́мъ і҆рмо́съ пра́здника. Прича́стенъ  пра́здника. 
[зрѝ]комм. А҆́ще ли слꙋчи́тсѧ ѿда́нїе  бл҃говѣ́щенїѧ въ недѣ́лю г҃-ю постѡ́въ. 
Въ сꙋббѡ́тꙋ на ма́лѣй вече́рни, ѻ҆бы́чнѡ трїѡ́ди. На  вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны  г҃: и҆ крⷭ҇та̀ д҃: и҆ пра́здника г҃. Сла́ва, крⷭ҇та̀: И҆  ны́нѣ, пра́здника, [и҆лѝ бг҃оро́диченъ а҃-й гла́са.]  Вхо́дъ, прокі́менъ днѐ, и҆ є҆ктєнїѝ. На лїті́и стїхи̑ры  пра́здника, гла́съ а҃. Сла́ва, крⷭ҇та̀: И҆ ны́нѣ,  пра́здника. На стїхо́внѣ стїхи̑ры воскрⷭ҇ны. Сла́ва,  крⷭ҇та̀: И҆ ны́нѣ, пра́здника. На бл҃гослове́нїи хлѣ́бѡвъ  тропа́рь пра́здника, два́жды: и҆ крⷭ҇та̀ є҆ди́ножды: и҆  чте́нїе. На оу҆́трени, на Бг҃ъ гдⷭ҇ь, тропа́рь воскрⷭ҇нъ  два́жды: Сла́ва, крⷭ҇та̀: И҆ ны́нѣ, пра́здника. По  каѳі́смахъ сѣда́льны воскрⷭ҇ны, и҆ бг҃оро́дичны и҆́хъ. и҆  чте́нїе во є҆ѵⷢ҇лїи толково́мъ. По непоро́чныхъ ѵ҆пакоѝ  гла́са, и҆ чте́нїе во є҆ѵⷢ҇лїи. Степє́нна, и҆ прокі́менъ  гла́са. Всѧ́кое дыха́нїе: є҆ѵⷢ҇лїе воскрⷭ҇но. ѱало́мъ н҃:  Стїхи́ра, гла́съ и҃: Покаѧ́нїѧ ѿве́рзи мѝ двє́ри: и҆  про́чее воскрⷭ҇но. Канѡ́нъ воскрⷭ҇нъ со і҆рмосо́мъ на д҃, и҆  пра́здника (с. сп҃г ѡ҆б.) на д҃, и҆ крⷭ҇та̀ на ѕ҃.  Катава́сїа крⷭ҇та̀: ѻ҆́ба ли̑ка вкꙋ́пѣ. По г҃-й пѣ́сни  конда́къ пра́здника: и҆ сѣда́ленъ крⷭ҇та̀, и҆ чте́нїе  пра́здника. По ѕ҃-й пѣ́сни, конда́къ и҆ і҆́косъ крⷭ҇та̀: и҆  чте́нїе. На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ. Сла́ва, крⷭ҇та̀: И҆ ны́нѣ, пра́здника. На  хвали́техъ стїхи̑ры воскрⷭ҇ны г҃, и҆ крⷭ҇та̀ в҃, и҆  пра́здника г҃, съ припѣ́вы и҆́хъ. и҆ пото́мъ припѣ́въ:  Воскрⷭ҇нѝ гдⷭ҇и бж҃е мо́й: и҆ пое́мъ самогла́снꙋ стїхи́рꙋ  трїѡ́ди: Сла́ва, тꙋ́южде: И҆ ны́нѣ, Пребл҃гослове́нна  є҆сѝ: Славосло́вїе вели́кое. По трист҃о́мъ вхо́дъ. и҆  пое́мъ тропа́рь крⷭ҇та̀: Сп҃сѝ гдⷭ҇и лю́ди твоѧ̑: три́жды.  и҆ быва́етъ поклоне́нїе чⷭ҇тно́мꙋ крⷭ҇тꙋ̀ по ѻ҆бы́чаю.  та́же є҆ктенїа̀: и҆ ѡ҆глаше́нїе стꙋді́тово. и҆ ѿпꙋ́стъ,  и҆ и҆схожде́нїе. Сла́ва, и҆ ны́нѣ, стїхи́ра є҆ѵⷢ҇льскаѧ,  и҆ ча́съ а҃-й въ притво́рѣ. На часѣ́хъ, тропа́рь  воскрⷭ҇нъ: Сла́ва, крⷭ҇та̀: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ крⷭ҇та̀. На г҃-мъ  часѣ̀, тропа́рь воскрⷭ҇нъ, Сла́ва, пра́здника: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника, и҆ крⷭ҇та̀, премѣнѧ́юще глаго́лемъ. На  лїтꙋргі́и, бл҃жє́нна гла́са на д҃: и҆ крⷭ҇та̀ пѣ́снь г҃-ѧ  на д҃: и҆ пра́здника пѣ́снь ѳ҃-ѧ на д҃. По вхо́дѣ тропа́рь  воскрⷭ҇нъ, и҆ крⷭ҇та̀, и҆ пра́здника: Сла́ва, конда́къ  крⷭ҇та̀: И҆ ны́нѣ, пра́здника. Прокі́менъ, а҆по́столъ,  А҆ллилꙋ́їа, є҆ѵⷢ҇лїе и҆ прича́стенъ, пре́жде крⷭ҇та̀, и҆  пото́мъ пра́здника бцⷣы. За Досто́йно, Ѡ҆ тебѣ̀ ра́дꙋетсѧ:  [зрѝ] А҆рха́гг҃ла гаврїи́ла пое́мъ слꙋ́жбꙋ въ  понедѣ́льникъ. 
[зрѝ]комм. А҆́ще слꙋчи́тсѧ ѿда́нїе  бл҃говѣ́щенїѧ, и҆ собо́ръ а҆рхїстрати́га гаврїи́ла, въ  недѣ́лю г҃-ю поста̀, и҆ а҆́ще є҆́сть хра́мъ є҆гѡ̀: 
На вели́цѣй вече́рни, Бл҃же́нъ мꙋ́жъ: каѳі́сма всѧ̀. На  Гдⷭ҇и воззва́хъ, стїхи̑ры воскрⷭ҇ны г҃: и҆ крⷭ҇та̀ подо́бны  г҃: и҆ пра́здника подо́бна два̀, и҆ а҆рха́гг҃ла подо́бна  два̀: (с. сп҃д) ѻ҆боѝ на д҃. Сла́ва, крⷭ҇та̀: И҆ ны́нѣ,  пра́здника: и҆лѝ бг҃оро́диченъ настоѧ́щагѡ гла́са. Вхо́дъ.  Прокі́менъ днѐ. На лїті́и стїхи̑ры пра́здника. Сла́ва,  пра́здника: И҆ ны́нѣ, крⷭ҇та̀. На стїхо́внѣ стїхи̑ры  воскрⷭ҇ны. Сла́ва, крⷭ҇та̀: И҆ ны́нѣ, пра́здника. На  бл҃гослове́нїи хлѣ́бѡвъ тропа́рь пра́здника два́жды: и҆  крⷭ҇та̀ є҆ди́ножды. и҆ чте́нїе во а҆по́стольскихъ  посла́нїихъ. На оу҆́трени, на Бг҃ъ гдⷭ҇ь: тропа́рь  воскрⷭ҇нъ, є҆ди́ножды: и҆ крⷭ҇та̀ є҆ди́ножды: Сла́ва,  а҆рха́гг҃ла: И҆ ны́нѣ, пра́здника. По каѳі́смахъ сѣда́льны  воскрⷭ҇ны, и҆ бг҃оро́дичны и҆́хъ, и҆ чте́нїе во є҆ѵⷢ҇лїи  толково́мъ. По непоро́чныхъ ѵ҆пакоѝ гла́са: и҆ чте́нїе.  Степє́нна, и҆ прокі́менъ гла́са. Є҆ѵⷢ҇лїе воскрⷭ҇но:  Воскрⷭ҇нїе хрⷭ҇то́во: ѱало́мъ н҃. Стїхи́ра, гла́съ и҃:  Покаѧ́нїѧ ѿве́рзи мѝ: и҆ прѡ́чаѧ. Канѡ́нъ воскрⷭ҇нъ, со  і҆рмосо́мъ на д҃: и҆ пра́здника г҃: и҆ а҆рха́гг҃ла г҃: и҆  крⷭ҇та̀ на д҃. Катава́сїа крⷭ҇та̀. По г҃-й пѣ́сни конда́къ  пра́здника, и҆ а҆рха́гг҃ла, и҆ сѣда́ленъ а҆рха́гг҃ла:  Сла́ва, крⷭ҇та̀: И҆ ны́нѣ, пра́здника. По ѕ҃-й пѣ́сни,  конда́къ и҆ і҆́косъ крⷭ҇та̀. На ѳ҃-й пѣ́сни пое́мъ  Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, крⷭ҇та̀: И҆  ны́нѣ, пра́здника. На хвали́техъ стїхи̑ры воскрⷭ҇ны г҃: и҆  крⷭ҇та̀ два̀: а҆рха́гг҃ла со сла́внымъ г҃: съ припѣ́вы  є҆гѡ̀. Та́же припѣ́въ: Воскрⷭ҇нѝ гдⷭ҇и бж҃е мо́й: и҆  пое́мъ самогла́снꙋ стїхи́рꙋ трїѡ́ди. Сла́ва, тꙋ́южде: И҆  ны́нѣ, Пребл҃гослове́нна є҆сѝ бцⷣе дв҃о: Славосло́вїе  вели́кое. По трист҃о́мъ вхо́дъ, и҆ крⷭ҇та̀ поклоне́нїе по  ѻ҆бы́чаю. и҆ є҆ктєнїѝ, и҆ ѿпꙋ́стъ. Сла́ва, и҆ ны́нѣ,  стїхи́ра є҆ѵⷢ҇льскаѧ, и҆ ѡ҆глаше́нїе стꙋді́тово. и҆ ча́съ  а҃-й въ притво́рѣ. На а҃-мъ часѣ̀, тропа́рь воскрⷭ҇нъ:  Сла́ва, крⷭ҇та̀: И҆ ны́нѣ, бг҃оро́диченъ часѡ́въ. По  трист҃о́мъ конда́къ крⷭ҇та̀. На г҃-мъ часѣ̀, тропа́рь  воскрⷭ҇нъ: Сла́ва, пра́здника: И҆ ны́нѣ, (с. сп҃д ѡ҆б.)  бг҃оро́диченъ часѡ́въ. По трист҃о́мъ, конда́къ пра́здника,  и҆ крⷭ҇та̀, и҆ а҆рха́гг҃ла, глаго́лемъ премѣнѧ́юще.  Бл҃жє́нна гла́са на д҃: и҆ крⷭ҇та̀ пѣ́снь г҃-ѧ на д҃: и҆  а҆рха́гг҃ла пѣ́снь ѕ҃-ѧ на д҃. По вхо́дѣ тропа́рь  воскрⷭ҇нъ, и҆ крⷭ҇та̀, и҆ пра́здника и҆ а҆рха́гг҃ла.  Конда́къ крⷭ҇та̀: Сла́ва, а҆рха́гг҃ла: И҆ ны́нѣ,  пра́здника. Прокі́менъ крⷭ҇та̀, и҆ а҆рха́гг҃ла. А҆по́столъ,  А҆ллилꙋ́їа, и҆ є҆ѵⷢ҇лїе, пре́жде крⷭ҇та̀, и҆ а҆рха́гг҃ла.  За Досто́йно пое́мъ: Ѡ҆ тебѣ̀ ра́дꙋетсѧ: Прича́стенъ  крⷭ҇та̀, и҆ а҆рха́гг҃ла. 
комм. А҆́ще слꙋчи́тсѧ бл҃говѣ́щенїѧ ѿда́нїе въ  недѣ́лю д҃-ю и҆лѝ є҃-ю постѡ́въ. 
Въ сꙋббѡ́тꙋ, на ма́лѣй вече́рни, стїхи̑ры по ѻ҆бы́чаю.  На вели́цѣй вече́рни, на Гдⷭ҇и воззва́хъ, стїхи̑ры  воскрⷭ҇ны г҃: и҆ а҆нато́лїевъ а҃: и҆ пра́здника г҃: и҆  а҆рха́гг҃ла г҃. Сла́ва, пра́здника: И҆ ны́нѣ, бг҃оро́диченъ  а҃-й, гла́са. Вхо́дъ, прокі́менъ днѐ. На лїті́и стїхи̑ры  пра́здника г҃, самогла́сны, гла́съ д҃, стїхѡ́вны. Сла́ва, и҆  ны́нѣ, пра́здника. На стїхо́внѣ стїхи̑ры воскрⷭ҇ны по  а҆лфави́тꙋ. Сла́ва, и҆ ны́нѣ, пра́здника. На бл҃гослове́нїи  хлѣ́бѡвъ, тропа́рь: Бцⷣе дв҃о: три́жды: и҆ чте́нїе. На  оу҆́трени, на Бг҃ъ гдⷭ҇ь: тропа́рь воскрⷭ҇нъ два́жды.  Сла́ва, а҆рха́гг҃ла. И҆ ны́нѣ, пра́здника. По каѳі́смахъ  сѣда́льны воскрⷭ҇ны съ бг҃оро́дичны и҆́хъ: и҆ чте́нїе во  є҆ѵⷢ҇лїи толково́мъ, и҆ про́чее воскрⷭ҇но. Канѡ́нъ  воскрⷭ҇нъ, со і҆рмосо́мъ на д҃ и҆ трїѡ́ди на д҃: и҆  пра́здника и҆ а҆рха́гг҃ла на ѕ҃. Катава́сїа пра́здника. По  г҃-й пѣ́сни, конда́къ а҆рха́гг҃ла, и҆ сѣда́ленъ. Сла́ва,  и҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ  пра́здника. На ѳ҃-й пѣ́сни, пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ. Сла́ва, а҆рха́гг҃ла. И҆ ны́нѣ,  пра́здника. На хвали́техъ стїхи̑ры воскрⷭ҇ны д҃: и҆  пра́здника д҃: со (с. сп҃є) сла́вою, съ припѣ́вы є҆гѡ̀.  Та́же припѣ́въ: Воскрⷭ҇нѝ гдⷭ҇и бж҃е мо́й: и҆ самогла́сенъ  трїѡ́ди: Сла́ва, то́йже: И҆ ны́нѣ: Пребл҃гослове́нна є҆сѝ  бцⷣе дв҃о: Славосло́вїе вели́кое, тропа́рь воскрⷭ҇нъ.  є҆ктєнїѝ, и҆ ѿпꙋ́стъ, и҆ ѡ҆глаше́нїе стꙋді́тово, и҆  ѻ҆бы́чное и҆схожде́нїе. Сла́ва, и҆ ны́нѣ, стїхи́ра  є҆ѵⷢ҇льскаѧ. и҆ ча́съ а҃-й въ притво́рѣ. На часѣ́хъ,  тропа́рь воскрⷭ҇нъ. Сла́ва, пра́здника: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника. На лїтꙋргі́и, бл҃жє́нна гла́са на ѕ҃: и҆  пра́здника пѣ́снь ѳ҃-ѧ на д҃. По вхо́дѣ тропа́рь воскрⷭ҇нъ  и҆ пра́здника, и҆ а҆рха́гг҃ла. конда́къ воскрⷭ҇нъ. Сла́ва,  а҆рха́гг҃ла: И҆ ны́нѣ, пра́здника. Прокі́менъ, а҆по́столъ,  А҆ллилꙋ́їа, є҆ѵⷢ҇лїе, и҆ прича́стенъ днѐ, и҆ пра́здника.  Вмѣ́стѡ, Досто́йно, пое́мъ: Ѡ҆ тебѣ̀ ра́дꙋетсѧ: 
комм. А҆́ще слꙋчи́тсѧ ѿда́нїе бл҃говѣ́щенїѧ  прест҃ы́ѧ бцⷣы въ понедѣ́льникъ д҃-ѧ и҆лѝ є҃-ѧ и҆лѝ ѕ҃- ѧ недѣ́ли постѡ́въ. 
Въ недѣ́лю ве́чера, на Гдⷭ҇и воззва́хъ, стїхи̑ры  трїѡ́ди г҃: и҆ пра́здника д҃: и҆ а҆рха́гг҃ла г҃. Сла́ва, и҆  ны́нѣ, пра́здника. Вхо́дъ, прокі́менъ вели́кїй, є҆ктенїа̀:  И҆спо́лнимъ вече́рнюю: На стїхо́внѣ стїхи̑ры трїѡ́ди,  самогла́сенъ днѐ, два́жды, и҆ мч҃нченъ: Сла́ва, и҆ ны́нѣ,  пра́здника. По трист҃о́мъ тропарѝ по чи́нꙋ по́стномꙋ, и҆  покло́ны трѝ вели̑кїѧ, и҆ ѿпꙋ́стъ. Повече́рїе ма́лое,  без̾ покло́нѡвъ, покло́ны ѿ Сла́ва въ вы́шнихъ: на не́мже  глаго́лемъ канѡ́нъ рѧдовы́й мине́и. Въ понедѣ́льникъ на  оу҆́трени пое́мъ всю̀ слꙋ́жбꙋ, ꙗ҆́коже въ рѧдꙋ̀ к҃ѕ числа̀  пи́сано. 
комм. А҆́ще ѿда́нїе бл҃говѣ́щенїѧ слꙋчи́тсѧ въ  сре́дꙋ д҃-ѧ недѣ́ли постѡ́въ, є҆́же є҆́сть  крⷭ҇топокло́ннꙋю. 
Во вто́рникъ ве́чера, на Гдⷭ҇и воззва́хъ, стїхи̑ры на  і҃, трїѡ́ди самогла́сенъ днѐ два́жды, и҆ мч҃нченъ: и҆  подо́бны (с. сп҃є ѡ҆б.) трѝ, и҆ пра́здника д҃. Сла́ва  крⷭ҇та̀: И҆ ны́нѣ, пра́здника. Вхо́дъ, прокі́менъ, и҆  чте́нїе днѐ, и҆ пра́здника. и҆ по рѧ́дꙋ бж҃е́ственнаѧ  лїтꙋргі́а златоꙋ́стагѡ. [зрѝ] А҆рха́гг҃ла же слꙋ́жбꙋ пое́мъ  во и҆́нъ де́нь, и҆лѝ на повече́рїи. Повече́рїе же и҆  оу҆́треню пое́мъ, ꙗ҆́коже предписа́сѧ. На оу҆́трени,  канѡ́нъ пра́здника, со і҆рмосо́мъ на ѕ҃: и҆ крⷭ҇та̀ на д҃.  А҆ и҆дѣ́же трипѣ́снецъ, и҆ пое́мъ канѡ́нъ пра́здника, со  і҆рмосо́мъ на д҃, и҆ крⷭ҇та̀ на два̀. Трипѣ́снецъ же пое́мъ  по чи́нꙋ и҆́хъ на и҃. послѣдѝ і҆рмо́съ трипѣ́снца. По г҃- й пѣ́сни, конда́къ и҆ і҆́косъ пра́здника, и҆ сѣда́ленъ  трїѡ́ди. Сла́ва, и҆ ны́нѣ, пра́здника: По ѕ҃-й пѣ́сни,  конда́къ и҆ і҆́косъ крⷭ҇та̀. На ѳ҃-й пѣ́сни, пое́мъ  Чⷭ҇тнѣ́йшꙋю: Свѣти́ленъ трⷪ҇ченъ. На хвали́техъ стїхи̑ры  крⷭ҇та̀, на д҃: пи́саны во вто́рникъ ве́чера на Гдⷭ҇и  воззва́хъ: Сла́ва, и҆ ны́нѣ, пра́здника. На стїхо́внѣ  трїѡ́ди: Сла́ва, самогла́сенъ трїѡ́ди: И҆ ны́нѣ, па́ки  то́йже. На а҃-мъ часѣ̀, поклоне́нїе крⷭ҇та̀, часы̀ съ  покло́ны по по́стномꙋ. 
[зрѝ]комм. А҆́ще слꙋчи́тсѧ ѿда́нїе  бл҃говѣ́щенїѧ въ четверто́къ є҃-ѧ недѣ́ли постѡ́въ. 
Въ сре́дꙋ ве́чера, и҆ въ четверто́къ на оу҆́трени,  пое́мъ всю̀ слꙋ́жбꙋ пра́здника съ трїѡ́дїю, ꙗ҆́коже  оу҆каза́сѧ въ де́нь по́стенъ. А҆ ѿда́нїе пое́мъ  бл҃говѣ́щенїѧ въ четверто́къ на оу҆́трени съ трипѣ́снцемъ  а҆по́стольскимъ: вели́кїй бо канѡ́нъ прелага́етсѧ, и҆  предпѣ́тъ є҆́сть сеѧ́же седми́цы во вто́рникъ. 
комм. А҆́ще слꙋчи́тсѧ ѿда́нїе пра́здника  бл҃говѣ́щенїѧ въ сꙋббѡ́тꙋ а҆ка́ѳїста. 
Въ пѧто́къ ве́чера, пое́мъ стїхи̑ры на і҃, трїѡ́ди (с.  сп҃ѕ) самогла́сенъ днѐ два́жды: и҆ пра́здника бцⷣы на и҃.  Сла́ва, трїѡ́ди: Є҆́же ѿ вѣ́ка та́инство: И҆ ны́нѣ,  пра́здника: По́сланъ бы́сть: Вхо́дъ, и҆ чте́нїе днѐ: и҆  пра́здника два̀. Є҆ктенїа̀ ма́лаѧ, и҆ возгла́съ трист҃а́гѡ:  Ꙗ҆́кѡ ст҃ъ є҆сѝ бж҃е на́шъ: та́же пое́мъ, Ст҃ы́й бж҃е:  Прокі́менъ, а҆по́столъ, А҆ллилꙋ́їа, є҆ѵⷢ҇лїе, и҆  прича́стенъ пра́здника, и҆ про́чее: лїтꙋргі́а златоꙋ́стагѡ.  На оу҆́трени, на Бг҃ъ гдⷭ҇ь: тропа́рь а҆ка́ѳїста три́жды.  По а҃-й каѳі́смѣ кондакѝ г҃, и҆ і҆́косы г҃. и҆ па́ки  конда́къ а҃-й, и҆ чте́нїе а҆ка́ѳїста. По в҃-й каѳі́смѣ  кондакѝ г҃, и҆ і҆́косы г҃. и҆ па́ки конда́къ а҃-й, и҆  чте́нїе. ѱало́мъ н҃. Канѡ́нъ пра́здника, со і҆рмосо́мъ на  ѕ҃: и҆ а҆ка́ѳїста на и҃. Катава́сїа: Ѿве́рзꙋ оу҆ста̀  моѧ̑: ѻ҆́ба ли̑ка вкꙋ́пѣ. Четверопѣ́снецъ же здѣ̀ не  пое́мъ: но напре́дъ пое́мъ на повече́рїи. По г҃-й пѣ́сни,  кондакѝ г҃, и҆ і҆́косы г҃. и҆ па́ки конда́къ а҃-й: и҆  пото́мъ сѣда́ленъ пра́здника, и҆ чте́нїе пра́здника. По ѕ҃- й пѣ́сни, кондакѝ г҃, и҆ і҆́косы г҃: та́же конда́къ: Ѽ  всепѣ́таѧ мт҃и: три́жды. и҆ па́ки і҆́косъ и҆ конда́къ а҃-й  и҆ чте́нїе. На ѳ҃-й пѣ́сни, Чⷭ҇тнѣ́йшꙋю не пое́мъ, но  пое́мъ припѣ́въ пра́здника. та́же і҆рмо́съ: Ꙗ҆́кѡ  ѡ҆дꙋшевле́нномꙋ: Свѣти́ленъ пра́здника, два́жды. На  хвали́техъ стїхи̑ры трїѡ́ди, на д҃: Сла́ва, и҆ ны́нѣ,  пра́здника. Славосло́вїе вели́кое. По трист҃о́мъ тропа́рь  пра́здника. Є҆ктєнїѝ, и҆ ѿпꙋ́стъ, и҆ ча́съ а҃-й. На а҃- мъ часѣ̀, тропа́рь пра́здника. По трист҃о́мъ конда́къ  пра́здника: и҆ про́чее, и҆ соверше́нный ѿпꙋ́стъ. На  лїтꙋргі́и, бл҃же́нна а҆ка́ѳїста, пѣ́снь г҃-ѧ и҆ ѕ҃-ѧ.  Прокі́менъ: Вели́читъ дꙋша̀ моѧ̀ гдⷭ҇а: А҆по́столъ днѐ,  та́же бцⷣы. А҆ллилꙋ́їа бцⷣы. Є҆ѵⷢ҇лїе днѐ, та́же бцⷣы:  За Досто́йно, і҆рмо́съ: Ꙗ҆́кѡ ѡ҆дꙋшевле́нномꙋ бж҃їю  кївѡ́тꙋ: Прича́стенъ: Ча́шꙋ сп҃се́нїѧ: 
(с. сп҃ѕ ѡ҆б.) 
комм. А҆́ще слꙋчи́тсѧ ѿда́нїе бл҃говѣ́щенїѧ  прест҃ы́ѧ бцⷣы въ сꙋббѡ́тꙋ ла́заревꙋ, и҆лѝ недѣ́лю ва́їй,  и҆лѝ во є҆ди́нъ ѿ дне́й стрⷭ҇тны́ѧ седми́цы, и҆лѝ  свѣ́тлыѧ: тогда̀ ѿда́нїѧ бл҃говѣ́щенїѧ нѣ́сть, и҆  пою́тсѧ стїхи̑ры и҆ канѡ́нъ попра́зднства, и҆ а҆рха́гг҃ла на  повече́рїи въ мимоше́дшихъ дне́хъ шесты́ѧ недѣ́ли. 
к҃з. Ст҃ы́ѧ ма́тере на́шеѧ матрѡ́ны селꙋ́нскїѧ. 
А҆ллилꙋ́їа. Стїхи̑ры, гла́съ д҃. Подо́бенъ: Ꙗ҆́кѡ  до́блѧ: На стїхо́внѣ трїѡ́ди. На оу҆́трени, канѡ́нъ,  гла́съ д҃. По г҃-й пѣ́сни, сѣда́ленъ, гла́съ є҃. 
к҃и. Прпⷣбнагѡ ѻ҆тца̀ на́шегѡ і҆ларїѡ́на но́вагѡ.  И҆ прпⷣбнагѡ стефа́на чꙋдотво́рца. 
А҆ллилꙋ́їа. Стїхи̑ры і҆ларїѡ́на, гла́съ д҃. Подо́бенъ:  Да́лъ є҆сѝ зна́менїе: и҆ стефа́на, гла́съ то́йже.  Подо́бенъ: Ꙗ҆́кѡ до́блѧ: На оу҆́трени, канѡ́нъ і҆ларїѡ́на,  гла́съ в҃: дрꙋгі́й стефа́на, гла́съ а҃. По г҃-й пѣ́сни,  сѣда́ленъ і҆ларїѡ́на, гла́съ д҃. Сла́ва, стефа́на, гла́съ  а҃. 
к҃ѳ. Прпⷣбнагѡ ѻ҆тца̀ на́шегѡ ма́рка, є҆пⷭ҇кпа  а҆реѳꙋсі́йскагѡ, и҆ кѷрі́лла дїа́кона, и҆ и҆ны́хъ, при  і҆ꙋлїа́нѣ мꙋчи́телѣ пострада́вшихъ. 
А҆ллилꙋ́їа. Стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ и҃. По  г҃-й пѣ́сни, сѣда́ленъ, гла́съ д҃. 
л҃. Прпⷣбнагѡ ѻ҆тца̀ на́шегѡ і҆ѡа́нна списа́телѧ  лѣ́ствицы. 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  Сла́ва, гла́съ ѕ҃: Прпⷣбне ѻ҆́тче, во всю̀ зе́млю: И҆  ны́нѣ, (с. сп҃з) бг҃оро́диченъ: На стїхо́внѣ, Сла́ва,  гла́съ и҃: Мона́хѡвъ мно́жєства: И҆ ны́нѣ, бг҃оро́диченъ.  А҆́ще сꙋббѡ́та, и҆лѝ недѣ́лѧ, тропа́рь, гла́съ и҃: Сле́зъ  твои́хъ тече́ньми: септе́мврїа въ г҃ де́нь. На оу҆́трени,  канѡ́нъ, гла́съ и҃. По г҃-й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Плоды̀ присноцвѣтꙋ́щыѧ ѿ твоеѧ̀ кни́ги приносѧ̀  оу҆чє́нїѧ премꙋ́дре, оу҆слажда́еши сердца̀, си̑мъ съ  трезвѣ́нїемъ вне́млющихъ бл҃же́нне: лѣ́ствица бо є҆́сть,  дꙋ́шы возводѧ́щаѧ ѿ землѝ къ нбⷭ҇нѣй и҆ пребыва́ющей  сла́вѣ вѣ́рою чтꙋ́щихъ тѧ̀. 
Та́же сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
На высотѣ̀ гдⷭ҇ь воздержа́нїѧ, и҆́стинна тѧ̀ положѝ,  ꙗ҆́коже ѕвѣздꙋ̀ неле́стнꙋю, свѣтоводѧ́щꙋю концы̀,  наста́вниче і҆ѡа́нне ѻ҆́тче на́шъ. 
И҆ і҆́косъ: По ѳ҃-й пѣ́сни, свѣти́ленъ. Сла́ва, и҆  ны́нѣ, бг҃оро́диченъ. 
л҃а. Прпⷣбнагѡ и҆ чꙋдотво́рца ѵ҆па́тїа, є҆пⷭ҇кпа  га́ггрскагѡ. 
А҆ллилꙋ́їа. Стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ д҃. По  г҃-й пѣ́сни, сѣда́ленъ, гла́съ а҃. 


(с. сп҃з ѡ҆б.) 
Мѣ́сѧцъ а҆прі́лїй, 
и҆мѣ́ѧй дне́й л҃. 
Де́нь и҆́мать часѡ́въ г҃і, а҆ но́щь а҃і. 
а҃. Прпⷣбныѧ ма́тере на́шеѧ марі́и є҆гѵ́птѧныни. 
На Гдⷭ҇и воззва́хъ, стїхи̑ры, гла́съ ѕ҃. Подо́бенъ: Всю̀  ѿложи́вше: Сла́ва, гла́съ в҃: Дꙋшє́внаѧ ловлє́нїѧ: На  стїхо́внѣ трїѡ́ди. Тропа́рь, гла́съ и҃: Въ тебѣ̀ мт҃и:  септе́мврїа въ а҃і де́нь. На оу҆́трени, канѡ́нъ, гла́съ  д҃. По г҃-й пѣ́сни, сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Грѣха̀ мглы̀ и҆збѣжа́вши, покаѧ́нїѧ свѣ́томъ  ѡ҆зари́вши твоѐ се́рдце сла́внаѧ, пришла̀ є҆сѝ ко  хрⷭ҇тꙋ̀: сегѡ̀ всенепоро́чнꙋю и҆ ст҃ꙋ́ю ма́терь мл҃твенницꙋ  млⷭ҇тивнꙋю принесла̀ є҆сѝ. ѿѻнꙋ́дꙋже и҆ прегрѣше́нїй  ѡ҆брѣла̀ є҆сѝ ѡ҆ставле́нїе, и҆ со а҆́гг҃лы при́снѡ  сра́дꙋешисѧ. 
И҆ і҆́косъ. По ѳ҃-й пѣ́сни, свѣти́ленъ. Подо́бенъ:  Свѣ́те неизмѣ́нный: 
🕃 И҆ прпⷣбнагѡ ѻ҆тца̀ на́шегѡ є҆ѵѳѵ́мїа,  сꙋ́ждальскагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀. 
Тропа́рь, гла́съ г҃: 
Ꙗ҆́кѡ свѣтоза́рнаѧ ѕвѣзда̀, прише́лъ є҆сѝ ѿ  восто́ка на за́падъ, ѡ҆ста́вивъ ѻ҆те́чество твоѐ ни́жнїй  но́въградъ, и҆ доше́дъ бг҃оспаса́емагѡ гра́да сꙋ́ждалѧ, въ  не́мъ ѻ҆би́тель сотвори́лъ є҆сѝ, (с. сп҃и) и҆ собра́лъ  є҆сѝ мона́хѡвъ мно́жєства: и҆ прїе́мъ да́ръ чꙋде́съ ѿ  бг҃а, ѻ҆́тче є҆ѵѳѵ́мїе, бы́лъ є҆сѝ ѡ҆ хрⷭ҇тѣ̀  собесѣ́дникъ и҆ спо́стникъ прпⷣбномꙋ се́ргїю. съ ни́мже  оу҆ хрⷭ҇та̀ бг҃а и҆спросѝ, бл҃говѣ́рномꙋ і҆мпера́торꙋ  на́шемꙋ, нїкола́ю а҆леѯа́ндровичꙋ, здра́вїе и҆  сп҃се́нїе, и҆ дꙋша́мъ на́шымъ ве́лїю млⷭ҇ть. 
Конда́къ, гла́съ в҃. Подо́бенъ: Вы́шнихъ и҆щѧ̀: 
Волне́нїй мно́жество невла́жнѡ преходѧ̀, безплѡ́тныѧ  врагѝ стрꙋѧ́ми сле́зъ твои́хъ погрꙋзи́лъ є҆сѝ, бг҃омꙋ́дре  є҆ѵѳѵ́мїе прпⷣбне. тѣ́мъ и҆ чꙋде́съ да́ръ прїѧ́лъ є҆сѝ:  молѝ непреста́ннѡ ѡ҆ всѣ́хъ на́съ. 
в҃. Прпⷣбнагѡ ѻ҆тца̀ на́шегѡ и҆ чꙋдотво́рца ті́та. 
А҆ллилꙋ́їа. Стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ ст҃а́гѡ, гла́съ  и҃. По г҃-й пѣ́сни, сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Житїѧ̀ молвꙋ̀ ѡ҆ста́вилъ є҆сѝ, и҆ ти́хѡ всѐ житїѐ  твоѐ пожи́въ мꙋ́дре, къ бг҃ꙋ прише́лъ є҆сѝ чꙋдоно́сче  ѻ҆́тче на́шъ, ті́те прпⷣбне. 
По ѳ҃-й пѣ́сни, свѣти́ленъ трⷪ҇ченъ. 
г҃. Прпⷣбнагѡ ѻ҆тца̀ на́шегѡ нїки́ты  и҆сповѣ́дника, и҆гꙋ́мена ѻ҆би́тели мидикі́йскїѧ. 
А҆ллилꙋ́їа. Стїхи̑ры, гла́съ в҃. Подо́бенъ: Є҆гда̀ ѿ  дре́ва: На оу҆́трени, канѡ́нъ, гла́съ в҃. По г҃-й пѣ́сни,  сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Нбⷭ҇ный оу҆́мъ и҆ житїѐ стѧжа́въ, сїѧ́еши ꙗ҆́снѡ  ꙗ҆́коже со́лнце свѣ́тлостїю дѣ́лъ, просвѣща́еши сꙋ́щыѧ  во тьмѣ̀ жите́йстѣй ѻ҆́тче нїки́то. и҆ приводѧ̀ всѣ́хъ  къ бг҃ꙋ, молѝ непреста́ннѡ ѡ҆ всѣ́хъ на́съ. 
(с. сп҃и ѡ҆б.) 
д҃. Прпⷣбныхъ ѻ҆тє́цъ на́шихъ, і҆ѡ́сифа  пѣснопи́сца и҆ геѡ́ргїа и҆́же въ мале́и. 
А҆ллилꙋ́їа. Стїхи̑ры і҆ѡ́сифа, гла́съ в҃. Подо́бенъ:  Є҆гда̀ ѿ дре́ва: И҆ геѡ́ргїа, гла́съ а҃. Подо́бенъ:  Нбⷭ҇ныхъ чинѡ́въ: На оу҆́трени, канѡ́нъ і҆ѡ́сифа, гла́съ  в҃: И҆ геѡ́ргїа, гла́съ то́йже. По г҃-й пѣ́сни, сѣда́ленъ  і҆ѡ́сифа, гла́съ д҃. Сла́ва, геѡ́ргїа, гла́съ г҃. По ѕ҃-й  пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Покаѧ́нїѧ и҆сто́чникъ неисчерпа́емый, оу҆тѣше́нїѧ  пода́тель неконча́емагѡ, и҆ оу҆миле́нїѧ пꙋчи́на є҆сѝ  і҆ѡ́сифе, сле́зы на́мъ пода́ждь покаѧ́нїѧ бж҃е́ственнагѡ:  и҆́миже оу҆тѣше́нїе здѣ̀ пла́чꙋщесѧ ѡ҆брѧ́щемъ ѿ бг҃а,  твоеѧ̀ по́мощи просѧ́ще свѧ́те. 
є҃. Ст҃ы́хъ мч҃нкъ, ѳеодꙋ́ла и҆ а҆гаѳопо́да, и҆  и҆̀же съ ни́ми. 
А҆ллилꙋ́їа. Стїхи̑ры, гла́съ а҃. Подо́бенъ: Нбⷭ҇ныхъ  чинѡ́въ: На оу҆́трени, канѡ́нъ, гла́съ д҃. По г҃-й пѣ́сни,  сѣда́ленъ, гла́съ и҃. 
ѕ҃. И҆́же во ст҃ы́хъ ѻ҆тца̀ на́шегѡ є҆ѵтѵ́хїа,  а҆рхїепⷭ҇кпа кѡнстантїнопо́льскагѡ. 
А҆ллилꙋ́їа. Стїхи̑ры, гла́съ в҃. Подо́бенъ: Є҆гда̀ ѿ  дре́ва: Тропа́рь, гла́съ д҃: Пра́вило вѣ́ры: септе́мврїа во  в҃-й де́нь. На оу҆́трени, канѡ́нъ, гла́съ ѕ҃. По г҃-й  пѣ́сни, сѣда́ленъ, гла́съ г҃. По ѕ҃-й пѣ́сни, Конда́къ,  гла́съ и҃: 
Бж҃е́ственнаго вѣ́рнѡ є҆ѵтѵ́хїа всѝ пою́ще лю́дїе,  любо́вїю да оу҆бл҃жи́мъ ꙗ҆́кѡ па́стырѧ вели́ка, и҆  слꙋжи́телѧ и҆ оу҆чи́телѧ премꙋ́дра, и҆ прогони́телѧ  є҆ресе́й: мо́литъ бо гдⷭ҇а ѡ҆ всѣ́хъ на́съ. 
(с. сп҃ѳ) 
🕂 И҆ па́мѧть и҆́же во ст҃ы́хъ ѻ҆тца̀ на́шегѡ  меѳо́дїа, а҆рхїепⷭ҇кпа мора́вскагѡ. 
Тропа́рь, гла́съ д҃: 
Ст҃и́телѧ твоегѡ̀, хрⷭ҇тѐ, творѧ́ще свѣ́тлѡ торжество̀  оу҆спе́нїѧ, млⷭ҇ти твоеѧ̀ свы́ше пода́ждь, ѿве́рзи же  црⷭ҇твїѧ двє́ри, разрѣши́ же ю҆́зы на́шѧ мно́гихъ  грѣхѡ́въ, хода́тайствомъ ст҃а́гѡ твоегѡ̀ оу҆ченика̀,  ѻ҆тца̀ на́шегѡ. 
Конда́къ, гла́съ в҃: 
Бж҃е́ственна и҆ вѣ́рна меѳо́дїа всѝ воспои́мъ лю́дїе,  и҆ любо́вїю оу҆бл҃жи́мъ, ꙗ҆́кѡ па́стырѧ вели́каго  слове́нѡмъ, слꙋжи́телѧ трⷪ҇цы че́стна, прогони́телѧ  є҆́реси, мо́литъ бо сѧ ѡ҆ всѣ́хъ на́съ. 
з҃. Прпⷣбнагѡ ѻ҆тца̀ на́шегѡ геѡ́ргїа, є҆пⷭ҇кпа  мелїті́нскагѡ. 
А҆ллилꙋ́їа. Стїхи̑ры, гла́съ а҃. Подо́бенъ:  Всехва́льнїи: На оу҆́трени, канѡ́нъ, гла́съ и҃. По г҃-й  пѣ́сни, сѣда́ленъ, гла́съ и҃. 
и҃. Ст҃ы́хъ а҆пⷭ҇тѡлъ, и҆рѡдїѡ́на, а҆га́ва,  а҆сѷгкрі́та, рꙋ́фа, фле́гонта и҆ є҆́рма,  и҆ и҆̀же съ ни́ми. 
А҆ллилꙋ́їа. Стїхи̑ры, гла́съ д҃. Подо́бенъ: Ꙗ҆́кѡ  до́блѧ: На оу҆́трени, канѡ́нъ, гла́съ г҃. По г҃-й пѣ́сни,  сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ꙗ҆ви́стесѧ хрⷭ҇тѡ́вы оу҆ч҃нцы̀ и҆ а҆пⷭ҇ли всечестні́и,  и҆рѡдїѡ́не сла́вне, а҆га́ве и҆ рꙋ́фе, а҆сѷгкрі́те,  фле́гонте со є҆́рмомъ, при́снѡ моли́тесѧ гдⷭ҇еви, пода́ти  на́мъ согрѣше́нїй проще́нїе пою́щымъ ва́съ. 
(с. сп҃ѳ ѡ҆б.) 
ѳ҃. Ст҃а́гѡ мч҃нка є҆ѵѱѵ́хїа. 
А҆ллилꙋ́їа. Стїхи̑ры, гла́съ и҃. Подо́бенъ: Мч҃нцы: На  оу҆́трени, канѡ́нъ, гла́съ и҃. По г҃-й пѣ́сни, сѣда́ленъ,  гла́съ а҃. 
і҃. Ст҃ы́хъ мч҃нкъ, тере́нтїа, помпиі́а, и҆  и҆̀же съ ни́ми. 
А҆ллилꙋ́їа. Стїхи̑ры, гла́съ д҃. Подо́бенъ: Ꙗ҆́кѡ  до́блѧ: На оу҆́трени, канѡ́нъ, гла́съ и҃. По г҃-й пѣ́сни  сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ в҃. Подо́бенъ: Въ мл҃твахъ: 
Мч҃нческаѧ честна́ѧ па́мѧть прїи́де дне́сь, веселѧ́щи  всѧ́чєскаѧ, тере́нтїа премꙋ́драгѡ и҆ дрꙋжи́ны є҆гѡ̀.  те́плѣ оу҆̀бо стеце́мсѧ, да прїи́мемъ и҆сцѣлє́нїѧ: сі́и  бо бл҃года́ть ѿ бг҃а прїѧ́ша дх҃а ст҃а́гѡ, и҆сцѣлѧ́ти  недꙋ́ги дꙋ́шъ на́шихъ. 
а҃і. Ст҃а́гѡ сщ҃енномч҃нка а҆нтѵ́пы, є҆пⷭ҇кпа  перга́ма а҆сі́йскагѡ. 
Стїхи̑ры, гла́съ д҃. Подо́бенъ: Да́лъ є҆сѝ зна́менїе: 
Тропа́рь, гла́съ д҃: И҆ нра́вѡмъ прича́стникъ:  септе́мврїа въ г҃-й де́нь. 
И҆лѝ се́й, гла́съ то́йже: 
І҆́дѡльскїѧ лє́сти оу҆праздни́лъ є҆сѝ а҆нтѵ́по, и҆  дїа́вольскꙋю попра́въ си́лꙋ, пред̾ богобо́рцы дерзнове́ннѡ  хрⷭ҇та̀ и҆сповѣ́далъ є҆сѝ. тѣ́мже со а҆́гг҃льскими чи́ны  въ вы́шнихъ водворѧ́ѧсѧ, влⷣцѣ всѣ́хъ славосло́вїе  приносѧ̀, и҆ ѡ҆ на́съ моле́бное бл҃годаре́нїе предлага́еши,  бл҃года́ть цѣльбы̀ да́рꙋѧ. сегѡ̀ ра́ди тѧ̀ чти́мъ  сщ҃енномч҃нче а҆нтѵ́по, молѝ хрⷭ҇та̀ бг҃а, да сп҃се́тъ  дꙋ́шы на́шѧ. 
Канѡ́нъ, гла́съ д҃. По г҃-й пѣ́сни сѣда́ленъ, гла́съ  г҃. По ѕ҃-й пѣ́сни, 
(с. с҃ч) 
Конда́къ, гла́съ д҃. Подо́бенъ: Вознесы́йсѧ: 
А҆пⷭ҇лѡвъ сопресто́льникъ, и҆ ст҃и́телей оу҆краше́нїе  бы́лъ є҆сѝ бл҃же́нне, мч҃нчески просла́вивсѧ, возсїѧ́лъ  є҆сѝ ꙗ҆́коже со́лнце, всѣ́хъ просвѣща́ѧ, а҆нтѵ́по  сщ҃е́нне, разрꙋши́лъ є҆сѝ безбо́жїѧ но́щь глꙋбо́кꙋю: сегѡ̀  ра́ди тѧ̀ почита́емъ, ꙗ҆́кѡ бж҃е́ственнаго сꙋ́ща  сщ҃енномч҃нка, и҆ цѣле́бъ пода́телѧ. 
в҃і. Прпⷣбнагѡ ѻ҆тца̀ на́шегѡ и҆ и҆сповѣ́дника  васі́лїа, є҆пⷭ҇кпа парі́йскагѡ. 
На Гдⷭ҇и воззва́хъ, стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ и҃. По  г҃-й пѣ́сни сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вы́шнѧгѡ свѣ́томъ ѡ҆зари́всѧ бл҃же́нне, просвѣща́еши  всѧ̑, и҆̀же любо́вїю чествꙋ́ющыѧ твоѐ ѻ҆́тче честно́е  страда́нїе васі́лїе сщ҃еннострада́льне: молѝ хрⷭ҇та̀ бг҃а  непреста́ннѡ ѡ҆ всѣ́хъ на́съ. 
г҃і. Ст҃а́гѡ сщ҃енномч҃нка а҆рте́мона. 
Стїхи̑ры, гла́съ а҃. Канѡ́нъ, гла́съ и҃. По г҃-й пѣ́сни  сѣда́ленъ, гла́съ д҃. 
д҃і. И҆́же во ст҃ы́хъ ѻ҆тца̀ на́шегѡ и҆ и҆сповѣ́дника  марті́на па́пы ри́мскагѡ. 
Стїхи̑ры, гла́съ и҃. Подо́бенъ: Что̀ вы̀ нарече́мъ:  Канѡ́нъ, гла́съ и҃. 
є҃і. Ст҃ы́хъ а҆пⷭ҇лъ, а҆рїста́рха, пꙋ́да и҆  трофі́ма. 
А҆ллилꙋ́їа. Стїхи̑ры, гла́съ а҃. Подо́бенъ: Всехва́льнїи  мч҃нцы: Канѡ́нъ, гла́съ ѕ҃. По г҃-й пѣ́сни, сѣда́ленъ,  гла́съ а҃. По ѕ҃-й пѣ́сни, 
(с. с҃ч ѡ҆б.) 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆ви́сѧ а҆по́стольскїй честны́й се́й пра́здникъ,  просвѣща́ѧ на́съ, и҆ грѣхо́внꙋю мглꙋ̀ прогонѧ́ѧ,  зовꙋ́щымъ: ꙗ҆ви́сѧ свѣ́тъ, и҆ прїи́де и҆збавле́нїе. 
ѕ҃і. Ст҃ы́хъ мч҃нцъ, а҆га́пїи, і҆ри́ны и҆  хїоні́и. 
А҆ллилꙋ́їа. Стїхи̑ры, гла́съ д҃. Подо́бенъ: Ꙗ҆́кѡ  до́блѧ: Канѡ́нъ, гла́съ и҃. По г҃-й пѣ́сни, сѣда́ленъ,  гла́съ и҃. По ѕ҃-й пѣ́сни, 
Конда́къ, гла́съ д҃: 
Крѣ́пкѡ дꙋ́шꙋ і҆ри́но ѡ҆полчи́ла є҆сѝ вѣ́рою,  ꙗ҆́вѣ лꙋка́ваго посрами́вши, и҆ ко хрⷭ҇тꙋ̀ привела̀ є҆сѝ  тьмы̀ люде́й мно́жєства бл҃же́ннаѧ: и҆ порфѵ́рꙋ ѿ крове́й  носѧ́щи, со а҆́гг҃лы ны́нѣ весели́шисѧ. 
з҃і. Прпⷣбнагѡ ѻ҆тца̀ на́шегѡ сѷмеѡ́на  персі́дскагѡ: И҆ прпⷣбнагѡ а҆ка́кїа, є҆пⷭ҇кпа  мелїті́нскагѡ. 
Стїхи̑ры сѷмеѡ́на, гла́съ д҃. Подо́бенъ: Да́лъ є҆сѝ  зна́менїе: и҆ а҆ка́кїа, гла́съ и҃. Подо́бенъ: Ѽ  пресла́внагѡ чꙋдесѐ! Канѡ́нъ сѷмеѡ́на, гла́съ є҃: и҆  а҆ка́кїа, гла́съ и҃. По г҃-й пѣ́сни, сѣда́ленъ сѷмеѡ́на,  гла́съ а҃. Сла́ва, а҆ка́кїа, гла́съ г҃. 
🕃 Прпⷣбнагѡ ѻ҆тца̀ на́шегѡ зѡсі́мы  солове́цкагѡ. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀. 
Тропа́рь, гла́съ д҃: 
И҆зволе́нїемъ бж҃е́ственнагѡ ра́зꙋма всели́лсѧ є҆сѝ въ  пꙋсты́ню, и҆ та́мѡ впери́въ оу҆́мъ тво́й въ нбⷭ҇ныѧ  ѻ҆би́тєли, ра́вно а҆́гг҃лѡмъ житїѐ на землѝ пожи́въ, въ  мл҃твахъ и҆ трꙋдѣ́хъ и҆ поще́нїихъ, ѡ҆́бразъ бы́лъ є҆сѝ  твои̑мъ оу҆ченикѡ́мъ. ѿѻнꙋ́дꙋже бг҃ъ ви́дѧ твоѐ (с.  сч҃а) бл҃го́е и҆зволе́нїе, оу҆мно́жи тебѣ̀ ча̑да въ  пꙋсты́ни, сле́зъ твои́хъ тече́ньми напаѧ́емѣй: но ꙗ҆́кѡ  и҆мѣ́ѧ дерзнове́нїе къ бг҃ꙋ, помина́й ста́до, є҆́же  собра́лъ є҆сѝ мꙋ́дре, и҆ не забꙋ́ди ꙗ҆́коже ѡ҆бѣща́лсѧ  є҆сѝ, посѣща́ѧ ча́дъ твои́хъ, зѡсі́мо прпⷣбне ѻ҆́тче  на́шъ. 
Конда́къ, гла́съ и҃: 
Хрⷭ҇то́вою любо́вїю оу҆ѧзви́всѧ прпⷣбне, и҆ тогѡ̀  крⷭ҇тъ сла́вный на ра́мо взе́мъ поне́слъ є҆сѝ,  бж҃е́ственнѣ воѡрꙋжи́всѧ, и҆ непреста̑нныѧ мл҃твы ꙗ҆́кѡ  копїѐ въ рꙋцѣ̀ и҆мы́й, крѣ́пкѡ ссѣ́клъ є҆сѝ  бѣсѡ́вскаѧ ѡ҆полчє́нїѧ. тѣ́мъ зове́мъ тѝ: ра́дꙋйсѧ  прпⷣбне ѻ҆́тче зѡсі́мо, мона́хѡвъ оу҆добре́нїе. 
и҃і. Прпⷣбнагѡ ѻ҆тца̀ на́шегѡ і҆ѡа́нна,  оу҆ченика̀ ст҃а́гѡ григо́рїа декаполі́та. 
А҆ллилꙋ́їа. Стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ и҃. По  г҃-й пѣ́сни сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Воздержа́нїемъ ѻ҆́тче, житїѐ оу҆краси́въ, и҆ пло́ть  оу҆мертви́лъ є҆сѝ: тѣ́мже и҆ побѣди́лъ є҆сѝ вра̑жїѧ  прило́ги пребл҃же́нне, и҆ преше́лъ є҆сѝ къ бг҃ꙋ въ  безско́рбный и҆ вѣ́чный живо́тъ, ꙗ҆́кѡ досто́инъ  наслѣ́дникъ і҆ѡа́нне: є҆мꙋ́же моли́сѧ сп҃сти́сѧ на́мъ. 
ѳ҃і. Прпⷣбнагѡ ѻ҆тца̀ на́шегѡ і҆ѡа́нна  ветхопеще́рника. 
Стїхи̑ры, гла́съ є҃. Подо́бенъ: Прпⷣбне ѻ҆́тче: На  оу҆́трени, канѡ́нъ, гла́съ д҃. По г҃-й пѣ́сни, сѣда́ленъ,  гла́съ и҃. 
(с. сч҃а ѡ҆б.) 
к҃. Прпⷣбнагѡ ѻ҆тца̀ на́шегѡ ѳео́дѡра трїхи́ны. 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  На оу҆́трени, канѡ́нъ, гла́съ в҃. По г҃-й пѣ́сни,  сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆ви́лсѧ є҆сѝ преди́венъ житїе́мъ ѳео́дѡре мꙋ́дре  ѻ҆́тче, власѧны́ми рꙋ́бы и҆змѣни́въ, па́че ца́рскихъ  сокро́вищъ ꙗ҆̀же на землѝ: сегѡ̀ ра́ди нбⷭ҇нꙋю ѻ҆де́ждꙋ  воспрїѧ́лъ є҆сѝ, при́снѡ молѝ ѡ҆ на́съ прпⷣбне. 
к҃а. Ст҃а́гѡ сщ҃енномч҃нка і҆аннꙋа́рїа, и҆ дрꙋжи́ны  є҆гѡ̀: И҆ ст҃а́гѡ сщ҃енномч҃нка ѳео́дѡра, и҆́же въ  пергі́и: 
Стїхи̑ры, і҆аннꙋа́рїа, гла́съ д҃. Подо́бенъ: Ꙗ҆́кѡ  до́блѧ: и҆ ѳео́дѡра, гла́съ то́йже. Подо́бенъ: Да́лъ є҆сѝ  зна́менїе: На оу҆́трени, канѡ́нъ, і҆аннꙋа́рїа, гла́съ д҃:  и҆ ѳео́дѡра, гла́съ то́йже. По г҃-й пѣ́сни сѣда́ленъ,  і҆аннꙋа́рїа, гла́съ д҃. Сла́ва, ѳео́дѡра, гла́съ то́йже. По  ѕ҃-й пѣ́сни, 
Конда́къ, гла́съ г҃: 
Сщ҃е́нїѧ пома́занїемъ и҆ мꙋче́нїѧ кро́вїю  оу҆краси́стесѧ сла́внїи, і҆аннꙋа́рїе и҆ ѳео́дѡре, и҆  сїѧ́ете всю́дꙋ въ вы́шнихъ ликꙋ́юще, и҆ на́съ назира́йте въ  хра́мъ ва́шъ прише́дшыѧ, и҆ въ не́мъ непреста́ннѡ зовꙋ́щыѧ:  всѣ́хъ на́съ соблюди́те, молѧ́ще чл҃вѣколю́бца бг҃а. 
к҃в. Прпⷣбнагѡ ѻ҆тца̀ на́шегѡ ѳео́дѡра сѷкеѡ́та.  Стїхи̑ры, гла́съ є҃. Подо́бенъ: Прпⷣбне ѻ҆́тче: 
Тропа́рь, гла́съ в҃: 
Позна́нъ бы́въ, ѿ пеле́нъ ѡ҆сщ҃е́нъ, и҆ ꙗ҆́вльсѧ  бл҃года́тей и҆спо́лненъ, чꙋдесы̀ мі́ръ ѡ҆зари́лъ є҆сѝ, и҆  де́монѡвъ мно́жество ѿгна́лъ є҆сѝ, сщ҃еннодѣ́телю  ѳео́дѡре: тѣ́мже ѡ҆ на́съ моли́сѧ гдⷭ҇еви. 
(с. сч҃в) 
На оу҆́трени, канѡ́нъ, гла́съ д҃. По г҃-й пѣ́сни,  сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Ꙗ҆́кѡ на ѻ҆́гненнꙋю колесни́цꙋ, добродѣ́тельми  бг҃оно́се возше́дъ, восте́клъ є҆сѝ на нбⷭ҇наѧ жили̑ща:  ꙗ҆́кѡ а҆́гг҃лъ съ человѣ́ки пожи́лъ є҆сѝ: и҆ ꙗ҆́кѡ  человѣ́къ со а҆́гг҃лы ѻ҆́крестъ ликовствꙋ́еши. сегѡ̀ ра́ди  показа́лсѧ є҆сѝ чꙋде́съ бж҃е́ственное прїѧ́телище,  ѳео́дѡре прпⷣбне. 
к҃г. 🕁  Ст҃а́гѡ сла́внагѡ великомч҃нка,  побѣдоно́сца и҆ чꙋдотво́рца геѡ́ргїа: И҆ ст҃ы́ѧ мч҃нцы  цари́цы а҆леѯа́ндры. 
комм. А҆́ще хра́мъ, и҆лѝ восхо́щетъ настоѧ́тель,  твори́мъ бдѣ́нїе. 
На ма́лѣй вече́рни, На Гдⷭ҇и воззва́хъ, стїхи̑ры,  гла́съ а҃. Подо́бенъ: Нбⷭ҇ныхъ чинѡ́въ: Сла́ва, гла́съ  то́йже: Вели́кагѡ цр҃ѧ̀ во́ине: И҆ ны́нѣ, пра́здника: На  стїхо́внѣ стїхи̑ры самогла́сны, гла́съ д҃: съ припѣ́вы  и҆́хъ: а҃-й, Пра́ведникъ ꙗ҆́кѡ фі́нїѯъ процвѣте́тъ: в҃- й, Насажде́ни въ домꙋ̀ гдⷭ҇ни. Сла́ва, гла́съ то́йже. И҆  ны́нѣ, пра́здника. 
Тропа́рь, гла́съ д҃: 
По́двигомъ до́брымъ подвиза́лсѧ є҆сѝ стрⷭ҇тоте́рпче  хрⷭ҇то́въ, вѣ́рою, и҆ мꙋчи́телей ѡ҆бличи́лъ є҆сѝ  нече́стїе, же́ртва же бл҃гопрїѧ́тна бг҃ꙋ прине́слсѧ є҆сѝ:  тѣ́мже и҆ вѣне́цъ прїѧ́лъ є҆сѝ побѣ́ды, и҆ мл҃твами  ст҃е твои́ми всѣ̑мъ подае́ши прегрѣше́нїй проще́нїе. 
Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  пое́мъ: Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и воззва́хъ,  стїхи̑ры пра́здника, г҃: и҆ ст҃а́гѡ, є҃, гла́съ д҃.  Самоподо́бенъ: Ꙗ҆́кѡ до́блѧ: Сла́ва, гла́съ ѕ҃. Досто́йнѡ  и҆́мени пожи́лъ є҆сѝ: И҆ ны́нѣ, пра́здника. Вхо́дъ,  прокі́менъ (с. сч҃в ѡ҆б.) днѐ, и҆ чтє́нїѧ г҃, ст҃а́гѡ: а҃- е, Прⷪ҇ро́чества и҆са́їина: Та́кѡ глаго́летъ гдⷭ҇ь: всѝ  ꙗ҆зы́цы собра́шасѧ: в҃-е, Премꙋ́дрости соломѡ́ни: Првⷣныхъ  дꙋ́шы въ рꙋцѣ̀ бж҃їей: г҃-е, Премꙋ́дрости соломѡ́ни:  Првⷣникъ а҆́ще пости́гнетъ: На лїті́и стїхи̑ры хра́ма: и҆  ст҃а́гѡ самогла́сны, гла́съ а҃. Сла́ва, гла́съ є҃: Возсїѧ̀  весна̀: И҆ ны́нѣ, пра́здника. На стїхо́внѣ стїхи̑ры  ст҃а́гѡ, гла́съ д҃. Подо́бенъ: Зва́нный свы́ше: съ припѣ́вы  и҆́хъ, пи́саны на ма́лѣй вече́рни. Сла́ва, гла́съ то́йже:  Разꙋ́мнагѡ а҆дама́нта: И҆ ны́нѣ, пра́здника. На  бл҃гослове́нїи хлѣ́бѡвъ, 
Тропа́рь, гла́съ д҃: 
Ꙗ҆́кѡ плѣ́нныхъ свободи́тель и҆ ни́щихъ защи́титель,  немощствꙋ́ющихъ вра́чь, царе́й побо́рниче, побѣдоно́сче  великомч҃нче геѡ́ргїе, молѝ хрⷭ҇та̀ бг҃а сп҃сти́сѧ дꙋша́мъ  на́шымъ. Два́жды. 
И҆ Бцⷣе дв҃о: є҆ди́ножды. и҆ Бꙋ́ди и҆́мѧ гдⷭ҇не:  три́жды. ѱало́мъ л҃г: Бл҃гословлю̀ гдⷭ҇а: до Не лиша́тсѧ:  І҆ере́й: Бл҃гослове́нїе гдⷭ҇не на ва́съ: и҆ чте́нїе ст҃а́гѡ.  На оу҆́трени, на Бг҃ъ гдⷭ҇ь, тропа́рь пра́здника, два́жды.  Сла́ва, ст҃а́гѡ: И҆ ны́нѣ, пра́здника. По а҃-й каѳі́смѣ,  сѣда́ленъ пра́здника: Сла́ва, и҆ ны́нѣ, то́йже. и҆ чте́мъ  є҆ѵⷢ҇лїе толково́е. По в҃-й каѳі́смѣ, сѣда́ленъ ст҃а́гѡ,  гла́съ а҃. Сла́ва, и҆́нъ: И҆ ны́нѣ, пра́здника, и҆лѝ  бг҃оро́диченъ, и҆ чте́нїе. По полѷеле́и сѣда́ленъ, гла́съ  г҃. Сла́ва, и҆́нъ: И҆ ны́нѣ, пра́здника, и҆лѝ  бг҃оро́диченъ. Степє́нна, пе́рвый а҆нтїфѡ́нъ д҃-гѡ гла́са.  Прокі́менъ, гла́съ д҃: Првⷣникъ ꙗ҆́кѡ фі́нїѯъ  процвѣте́тъ: Сті́хъ: Насажде́ни въ домꙋ̀ гдⷭ҇ни: Є҆ѵⷢ҇лїе  лꙋкѝ, зача́ло ѯ҃г: Ничто́же покрове́но є҆́сть: ѱало́мъ  н҃. Стїхи́ра, гла́съ ѕ҃: Дне́сь вселе́ннаѧ всѧ̀: Канѡ́нъ  пра́здника со і҆рмосо́мъ на ѕ҃: и҆ ст҃а́гѡ два̀ на и҃:  Є҆ди́нъ, гла́съ в҃: Дрꙋгі́й, гла́съ д҃. Катава́сїа  пра́здника: Воскрⷭ҇нїѧ (с. сч҃г) де́нь: По г҃-й пѣ́сни,  конда́къ и҆ і҆́косъ пра́здника, и҆ сѣда́ленъ ст҃а́гѡ,  гла́съ и҃. Сла́ва, и҆́нъ: И҆ ны́нѣ пра́здника. По ѕ҃-й  пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Воздѣ́ланъ ѿ бг҃а показа́лсѧ є҆сѝ бл҃гоче́стїѧ  дѣ́латель честнѣ́йшїй, добродѣ́телей рꙋкоѧ̑ти собра́въ  себѣ̀: сѣ́ѧвъ бо въ слеза́хъ, весе́лїемъ жне́ши,  страда́льчествовавъ же кро́вїю, хрⷭ҇та̀ прїѧ́лъ є҆сѝ: и҆  мл҃твами свѧ́те твои́ми всѣ̑мъ подае́ши прегрѣше́нїй  проще́нїе. 
И҆ і҆́косъ, и҆ чте́мъ про́логъ. По ѳ҃-й пѣ́сни,  свѣти́ленъ ст҃а́гѡ. Сла́ва, и҆́нъ: И҆ ны́нѣ, пра́здника.  На хвали́техъ, стїхи̑ры ст҃а́гѡ на д҃, гла́съ в҃. Подо́бенъ:  Є҆гда̀ ѿ дре́ва: Сла́ва, гла́съ в҃: Да помава́ютъ  првⷣнаѧ: И҆ ны́нѣ, пра́здника. Славосло́вїе вели́кое. По  трист҃о́мъ тропа́рь ст҃а́гѡ: Сла́ва, и҆ ны́нѣ, пра́здника.  Є҆ктєнїѝ, и҆ ѿпꙋ́стъ: и҆ дае́тсѧ ст҃ы́й є҆ле́й бра́тїи  ѿ канди́ла ст҃а́гѡ, и҆ ча́съ а҃-й. На а҃-мъ часѣ̀,  тропа́рь пра́здника: Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По трист҃о́мъ кондакѝ пра́здника и҆  ст҃а́гѡ, глаго́лемъ премѣнѧ́юще. На лїтꙋргі́и, бл҃жє́нна  пра́здника, пѣ́снь рѧдова́ѧ: и҆ ѿ канѡ́на ст҃а́гѡ,  пѣ́снь г҃. Прокі́менъ пра́здника, и҆ ст҃а́гѡ, гла́съ з҃:  Возвесели́тсѧ првⷣникъ ѡ҆ гдⷭ҇ѣ: Сті́хъ: Оу҆слы́ши бж҃е  гла́съ мо́й: А҆по́столъ днѐ, и҆ ст҃а́гѡ, дѣѧ́нїй, зача́ло  к҃ѳ: Возложѝ и҆́рѡдъ ца́рь рꙋ́цѣ: А҆ллилꙋ́їа днѐ, и҆  ст҃а́гѡ, гла́съ д҃: Првⷣникъ ꙗ҆́кѡ фі́нїѯъ процвѣте́тъ:  Сті́хъ: Насажде́ни въ домꙋ̀ гдⷭ҇ни: Є҆ѵⷢ҇лїе днѐ: и҆  ст҃а́гѡ, і҆ѡа́нна, зача́ло н҃в: Сѝ заповѣ́даю ва́мъ:  Прича́стенъ пра́здника, и҆ ст҃а́гѡ: Въ па́мѧть вѣ́чнꙋю: На  трапе́зѣ оу҆тѣше́нїе бра́тїи. 
(с. сч҃г ѡ҆б.) 
🕅комм. Оу҆ка́зъ ѡ҆ вели́комъ мч҃нцѣ  геѡ́ргїи. 
Начина́етсѧ ѿ днѐ вели́кагѡ пѧтка̀, и҆ восхо́дитъ до  четвертка̀ є҃-ѧ недѣ́ли по па́сцѣ. И҆ а҆́ще слꙋчи́тсѧ  великомч҃нка геѡ́ргїа въ вели́кїй пѧто́къ, и҆лѝ въ вели́кꙋю  сꙋббѡ́тꙋ, и҆лѝ на са́мꙋю па́схꙋ, пою́тсѧ стїхи̑ры ст҃а́гѡ,  и҆ канѡ́нъ, и҆ про́чаѧ слꙋ́жба, въ понедѣ́льникъ свѣ́тлыѧ  недѣ́ли, съ слꙋ́жбою дневно́ю. 
🕅комм. А҆́ще ли слꙋчи́тсѧ великомч҃нка  геѡ́ргїа во є҆ди́нъ ѿ дне́й свѣ́тлыѧ недѣ́ли. 
Ве́черъ, на Гдⷭ҇и воззва́хъ, стїхи̑ры воскрⷭ҇ны г҃: и҆  ст҃а́гѡ г҃: Сла́ва, ст҃а́гѡ, гла́съ ѕ҃: Досто́йнѡ и҆́мени:  И҆ ны́нѣ, бг҃оро́диченъ а҃-й, гла́са. Вхо́дъ. Свѣ́те  ти́хїй: прокі́менъ днѐ. и҆ чтє́нїѧ г҃ ст҃а́гѡ. А҆́ще въ  са́мꙋю недѣ́лю па́схи ве́чера, глаго́летъ і҆ере́й: Ѡ҆  сподо́битисѧ на́мъ: и҆ прѡ́чаѧ. и҆ є҆ѵⷢ҇лїе чте́тсѧ по  чи́нꙋ. На стїхо́внѣ стїхи́ра воскрⷭ҇на: та́же стїхи̑ры  па́схи съ припѣ́вы и҆́хъ. Сла́ва, ст҃а́гѡ, гла́съ д҃:  Разꙋ́мнагѡ а҆дама́нта: И҆ ны́нѣ, па́схи, гла́съ є҃:  Воскрⷭ҇нїѧ де́нь: Хрⷭ҇то́съ воскр҃се, три́жды. Сла́ва,  тропа́рь ст҃а́гѡ: И҆ ны́нѣ, бг҃оро́диченъ а҃-й, гла́са.  І҆ере́й, Премꙋ́дрость, и҆ ѿпꙋ́стъ. На оу҆́трени, по  Хрⷭ҇то́съ воскр҃се, и҆ по четыре́хъ стїсѣ́хъ, Сла́ва,  тропа́рь ст҃а́гѡ: И҆ ны́нѣ, бг҃оро́диченъ а҃-й, гла́са.  та́же, ѻ҆бы́чнаѧ є҆ктенїа̀ и҆ полѷеле́й. та́же сѣда́ленъ  ст҃а́гѡ, два́жды. Сла́ва, и҆ ны́нѣ, бг҃оро́диченъ: и҆  чте́нїе. та́же степє́нна, а҃-й а҆нтїфѡ́нъ д҃-гѡ гла́са.  Прокі́менъ: Всѧ́кое дыха́нїе: є҆ѵⷢ҇лїе ст҃а́гѡ. Воскрⷭ҇нїе  хрⷭ҇то́во: три́жды. Сла́ва, Мл҃твами стрⷭ҇тоте́рпца: И҆  ны́нѣ, Мл҃твами бцⷣы: Та́же припѣ́въ: Возвесели́тсѧ  првⷣникъ ѡ҆ гдⷭ҇ѣ, и҆ оу҆пова́етъ на него̀. и҆ пое́мъ  стїхи́рꙋ ст҃а́гѡ самогла́снꙋ, гла́съ ѕ҃: Дне́сь вселе́ннаѧ  всѧ̀: Та́же, мл҃тва: Сп҃сѝ бж҃е лю́ди твоѧ̑: и҆ Гдⷭ҇и  поми́лꙋй, в҃і. По возгла́сѣ (с. сч҃д) канѡ́нъ па́схи со  і҆рмосо́мъ на и҃, и҆ ст҃а́гѡ на ѕ҃: Катава́сїа па́схи,  ѻ҆́ба ли̑ка вкꙋ́пѣ. По г҃-й пѣ́сни, конда́къ и҆ і҆́косъ  па́схи: и҆ чте́нїе. По ѕ҃-й пѣ́сни, конда́къ и҆ і҆́косъ  ст҃а́гѡ, и҆ чте́нїе. Воскр҃съ і҆и҃съ: три́жды. Пое́мъ на  ѻ҆́ба ли̑ка. По ѳ҃-й пѣ́сни, свѣти́ленъ па́схи: Сла́ва,  ст҃а́гѡ: И҆ ны́нѣ, па́схи. На хвали́техъ стїхи̑ры  воскрⷭ҇ны, трѝ: и҆ ст҃а́гѡ трѝ. Та́же стїхи̑ры па́схи, съ  припѣ́вы и҆́хъ: Сла́ва, ст҃а́гѡ: И҆ ны́нѣ, па́схи,  Воскрⷭ҇нїѧ де́нь: Хрⷭ҇то́съ воскр҃се: три́жды. Сла́ва,  тропа́рь ст҃а́гѡ: И҆ ны́нѣ, бг҃оро́диченъ а҃-й.  Є҆ктєнїѝ, и҆ ѿпꙋ́стъ. Часы́ же пою́тсѧ по ѻ҆бы́чаю. На  лїтꙋргі́и, а҆нтїфѡ́ны па́схи. По вхо́дѣ, Хрⷭ҇то́съ  воскр҃се: три́жды. та́же тропа́рь ст҃а́гѡ: Сла́ва, конда́къ  є҆гѡ̀: И҆ ны́нѣ, па́схи. Вмѣ́стѡ же трист҃а́гѡ пое́мъ:  Є҆ли́цы во хрⷭ҇та̀: Прокі́менъ, а҆по́столъ, А҆ллилꙋ́їа,  є҆ѵⷢ҇лїе, и҆ прича́стенъ, пре́жде днѐ, и҆ ст҃а́гѡ. 
🕅комм. Ѡ҆ па́мѧти ст҃а́гѡ геѡ́ргїа, а҆́ще  слꙋчи́тсѧ въ недѣ́лю ѳѡминꙋ̀. 
Въ сꙋббѡ́тꙋ свѣ́тлыѧ недѣ́ли, на ма́лѣй вече́рни, на  Гдⷭ҇и воззва́хъ, стїхи̑ры пра́здника, на д҃: Сла́ва,  ст҃а́гѡ: И҆ ны́нѣ, пра́здника. На стїхо́внѣ стїхи̑ры  ст҃а́гѡ, съ припѣ́вы є҆гѡ̀ вели́кїѧ вече́рни. Сла́ва,  ст҃а́гѡ: И҆ ны́нѣ, пра́здника. Тропа́рь ст҃а́гѡ: Сла́ва, и҆  ны́нѣ, пра́здника. Є҆ктенїа̀ ма́лаѧ, и҆ ѿпꙋ́стъ. На  вели́цѣй вече́рни, по ѻ҆бы́чнѣй каѳі́смѣ, на Гдⷭ҇и  воззва́хъ, стїхи̑ры пра́здника, на ѕ҃: и҆ ст҃а́гѡ на д҃.  Сла́ва, ст҃а́гѡ: И҆ ны́нѣ, пра́здника. Вхо́дъ, и҆ чте́нїе  ст҃а́гѡ. На лїті́и стїхи̑ры пра́здника, и҆ ст҃а́гѡ: Сла́ва,  ст҃а́гѡ: И҆ ны́нѣ, пра́здника: На стїхо́внѣ пра́здника:  Сла́ва, ст҃а́гѡ: И҆ ны́нѣ, пра́здника. На бл҃гослове́нїи  хлѣ́бѡвъ, тропа́рь пра́здника, два́жды: и҆ ст҃а́гѡ,  є҆ди́ножды: и҆ чте́нїе въ дѣѧ́нїихъ а҆по́стольскихъ. На  оу҆́трени, на Бг҃ъ гдⷭ҇ь, тропа́рь пра́здника, (с. сч҃д  ѡ҆б.) два́жды: Сла́ва, ст҃а́гѡ: И҆ ны́нѣ, пра́здника. По  каѳі́смахъ сѣда́льны пра́здника: и҆ чте́нїе. Полѷеле́й, и҆  сѣда́ленъ, и҆ чте́нїе пра́здника. Степє́нна, а҃-й  а҆нтїфѡ́нъ д҃-гѡ гла́са. Прокі́менъ: Всѧ́кое дыха́нїе:  Є҆ѵⷢ҇лїе пра́здника, матѳе́а, зача́ло рѕ҃і:  Є҆динїина́десѧть оу҆ч҃нцы̀: Воскрⷭ҇нїе хрⷭ҇то́во: три́жды.  ѱало́мъ н҃. Сла́ва, Мл҃твами а҆пⷭ҇лѡвъ: И҆ ны́нѣ,  Мл҃твами бцⷣы: Стїхи́ра: Воскр҃съ і҆и҃съ: Канѡ́нъ  пра́здника, со і҆рмосо́мъ на и҃: и҆ ст҃а́гѡ на ѕ҃.  Катава́сїа па́схи: Воскрⷭ҇нїѧ де́нь: ѻ҆́ба ли̑ка вкꙋ́пѣ.  По г҃-й пѣ́сни, конда́къ и҆ і҆́косъ ст҃а́гѡ, и҆ сѣда́ленъ  два́жды: Сла́ва, и҆ ны́нѣ, пра́здника, и҆ чте́нїе въ  бг҃осло́вѣ, є҆мꙋ́же нача́ло: Ѡ҆бновле́нїемъ чти́тисѧ: По  ѕ҃-й пѣ́сни, конда́къ и҆ і҆́косъ пра́здника, и҆ чте́нїе. По  ѳ҃-й пѣ́сни, пое́мъ: Ст҃ъ гдⷭ҇ь бг҃ъ на́шъ: на гла́съ а҃.  Свѣти́ленъ пра́здника: Сла́ва, ст҃а́гѡ: И҆ ны́нѣ,  пра́здника. На хвали́техъ стїхи̑ры пра́здника г҃: и҆ ст҃а́гѡ  г҃, пое́мъ же и҆ самогла́сенъ ст҃а́гѡ: Да помава́ютъ  првⷣнаѧ: съ припѣ́вомъ є҆гѡ̀: Возвесели́тсѧ првⷣникъ ѡ҆  гдⷭ҇ѣ: Сла́ва, пра́здника: И҆ ны́нѣ, Пребл҃гослове́нна  є҆сѝ бцⷣе: Славосло́вїе вели́кое. По трист҃о́мъ тропа́рь  ст҃а́гѡ. Сла́ва, и҆ ны́нѣ, пра́здника, и҆ є҆ктєнїѝ, и҆  ѿпꙋ́стъ, и҆ ѡ҆глаше́нїе стꙋді́тово, и҆ ѻ҆бы́чное  и҆схожде́нїе. Сла́ва, и҆ ны́нѣ, стїхи́ра є҆ѵⷢ҇льскаѧ, и҆  ча́съ а҃-й въ притво́рѣ. На часѣ́хъ, тропа́рь пра́здника:  Сла́ва, ст҃а́гѡ: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, кондакѝ премѣнѧ́юще глаго́лемъ. На  лїтꙋргі́и, бл҃жє́нна пра́здника, пѣ́снь г҃-ѧ, на д҃: и҆  ст҃а́гѡ пѣ́снь ѕ҃-ѧ на д҃. По вхо́дѣ тропа́рь пра́здника,  и҆ ст҃а́гѡ. Сла́ва, конда́къ ст҃а́гѡ: И҆ ны́нѣ, пра́здника.  Прокі́менъ, а҆по́столъ, А҆ллилꙋ́їа, є҆ѵⷢ҇лїе, и҆  прича́стенъ, пре́жде пра́здника, та́же ст҃а́гѡ. 
(с. сч҃є) 
🕅комм. А҆́ще слꙋчи́тсѧ па́мѧть ст҃а́гѡ  великомч҃нка геѡ́ргїа въ недѣ́лю мѷроно́сицъ, и҆лѝ  разсла́бленнагѡ, и҆лѝ самарѧны́ни. 
Въ сꙋббѡ́тꙋ, на ма́лѣй вече́рни, на Гдⷭ҇и воззва́хъ,  стїхи̑ры воскрⷭ҇ны д҃: Сла́ва, ст҃а́гѡ: И҆ ны́нѣ,  бг҃оро́диченъ. На стїхо́внѣ стїхи́ра воскрⷭ҇на: и҆ ст҃а́гѡ  стїхо́вна, вели́кїѧ вече́рни, съ припѣ́вы є҆гѡ̀. Сла́ва,  ст҃а́гѡ: И҆ ны́нѣ, бг҃оро́диченъ. Тропа́рь воскрⷭ҇нъ:  Сла́ва, ст҃а́гѡ: И҆ ны́нѣ, бг҃оро́диченъ. Є҆ктенїа̀  ма́лаѧ, и҆ ѿпꙋ́стъ. На вели́цѣй вече́рни, по ѻ҆бы́чной  каѳі́смѣ, на Гдⷭ҇и воззва́хъ, стїхи̑ры воскрⷭ҇ны гла́са,  трѝ: и҆ пра́здника г҃: и҆ ст҃а́гѡ д҃. Сла́ва, пра́здника,  самогла́сенъ трїѡ́ди: И҆ ны́нѣ, бг҃оро́диченъ а҃-й, гла́са.  Вхо́дъ. Прокі́менъ днѐ: и҆ чтє́нїѧ ст҃а́гѡ г҃. На лїті́и  стїхи̑ры хра́ма, и҆ ст҃а́гѡ самогла́сны. Сла́ва, ст҃а́гѡ: И҆  ны́нѣ, пра́здника. На стїхо́внѣ стїхи́ра воскрⷭ҇на, и҆  па́схи. Сла́ва, ст҃а́гѡ: И҆ ны́нѣ, трїѡ́ди. На  бл҃гослове́нїи хлѣ́бѡвъ тропа́рь, Бцⷣе дв҃о, два́жды: и҆  ст҃а́гѡ, є҆ди́ножды: и҆ чте́нїе въ дѣѧ́нїихъ  а҆по́стольскихъ. [зрѝ] А҆́ще є҆́сть недѣ́лѧ мѷроно́сицъ,  на Бг҃ъ гдⷭ҇ь, тропа́рь воскрⷭ҇нъ: Є҆гда̀ снизше́лъ є҆сѝ  къ сме́рти: є҆ди́ножды. Бл҃гоѡбра́зный і҆ѡ́сифъ:  є҆ди́ножды. Сла́ва, геѡ́ргїа: И҆ ны́нѣ, Мѷроно́сицамъ  жена́мъ: [зрѝ] А҆́ще ли во и҆́ны недѣ̑ли, тропа́рь  воскрⷭ҇нъ, два́жды: Сла́ва, ст҃а́гѡ: И҆ ны́нѣ,  бг҃оро́диченъ а҃-й, въ то́йже гла́съ. По каѳі́смахъ  сѣда́льны воскрⷭ҇ны, и҆ бг҃оро́дичны и҆́хъ, и҆ чте́нїе во  є҆ѵⷢ҇лїи толково́мъ. Полѷеле́й, и҆ сѣда́льны ѻ҆́ба  ст҃а́гѡ: Сла́ва, сѣда́ленъ по полѷеле́и. И҆ ны́нѣ,  бг҃оро́диченъ: и҆ чте́нїе ст҃а́гѡ. Степє́нна, и҆ прокі́менъ  гла́са. Всѧ́кое дыха́нїе: Є҆ѵⷢ҇лїе воскрⷭ҇но. Воскрⷭ҇нїе  хрⷭ҇то́во: три́жды. ѱало́мъ н҃. стїхи́ра воскрⷭ҇на.  Канѡ́нъ па́схи, со і҆рмосо́мъ и҆ съ бг҃оро́дичны и҆́хъ, на  ѕ҃: и҆ ст҃а́гѡ на д҃: и҆ трїѡ́ди на д҃. Пое́мъ же си́це: на  (с. сч҃є ѡ҆б.) ко́ейждо пѣ́сни, тропа́рь воскрⷭ҇нъ  є҆ди́нъ, и҆ пра́здника є҆ди́нъ, и҆ трⷪ҇ченъ, и҆  бг҃оро́диченъ. Катава́сїа, Воскрⷭ҇нїѧ де́нь: По г҃-й  пѣ́сни, конда́къ и҆ і҆́косъ ст҃а́гѡ, и҆ сѣда́ленъ є҆гѡ̀  два́жды: Сла́ва, и҆ ны́нѣ, пра́здника: и҆ чте́нїе ст҃а́гѡ.  По ѕ҃-й пѣ́сни, конда́къ и҆ і҆́косъ пра́здника. На ѳ҃-й  пѣ́сни, Чⷭ҇тнѣ́йшꙋю не пое́мъ. Свѣти́ленъ па́схи. Сла́ва,  ст҃а́гѡ: И҆ ны́нѣ, пра́здника. На хвали́техъ стїхи̑ры  воскрⷭ҇ны д҃: и҆ ст҃а́гѡ д҃, со сла́внымъ, и҆ съ припѣ́вы  є҆гѡ̀. Сла́ва, пра́здника: И҆ ны́нѣ, Пребл҃гослове́нна  є҆сѝ: Славосло́вїе вели́кое По трист҃о́мъ тропа́рь  воскрⷭ҇нъ, є҆ктєнїѝ, и҆ ѡ҆глаше́нїе, и҆ ѿпꙋ́стъ, и҆  ѻ҆бы́чное и҆схожде́нїе въ притво́ръ. Сла́ва, и҆ ны́нѣ,  стїхи́ра є҆ѵⷢ҇льскаѧ, и҆ ча́съ а҃-й. На часѣ́хъ, тропа́рь  воскрⷭ҇нъ: Сла́ва, ст҃а́гѡ: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, кондакѝ премѣнѧ́юще глаго́лемъ.  На лїтꙋргі́и, бл҃жє́нна гла́са, на д҃, и҆ трїѡ́ди пѣ́снь  г҃-ѧ на д҃: и҆ ст҃а́гѡ пѣ́снь ѕ҃-ѧ, на д҃. По вхо́дѣ  тропа́рь воскрⷭ҇нъ, и҆ ст҃а́гѡ. Сла́ва, конда́къ ст҃а́гѡ: И҆  ны́нѣ, пра́здника. Прокі́менъ, а҆по́столъ, А҆ллилꙋ́їа,  є҆ѵⷢ҇лїе, и҆ прича́стенъ пре́жде днѐ, та́же ст҃а́гѡ. 
🕅комм. А҆́ще слꙋчи́тсѧ ст҃а́гѡ великомч҃нка  геѡ́ргїа въ сре́дꙋ преполове́нїѧ пѧтьдесѧ́тницы. 
Во вто́рникъ ве́чера пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры пра́здника г҃, и҆  ст҃а́гѡ г҃. Сла́ва, ст҃а́гѡ: И҆ ны́нѣ, пра́здника. Вхо́дъ.  Прокі́менъ днѐ, и҆ чтє́нїѧ пра́здника г҃, и҆ ст҃а́гѡ г҃.  На стїхо́внѣ стїхи̑ры пра́здника, съ припѣ́вы и҆́хъ.  Сла́ва, ст҃а́гѡ: И҆ ны́нѣ, пра́здника. По трист҃о́мъ,  тропа́рь ст҃а́гѡ: Сла́ва, и҆ ны́нѣ, пра́здника: и҆  ѿпꙋ́стъ. На оу҆́трени, на Бг҃ъ гдⷭ҇ь, тропа́рь  пра́здника, два́жды. Сла́ва, ст҃а́гѡ: И҆ ны́нѣ, пра́здника.  По каѳі́смахъ сѣда́льны, и҆ чте́нїе пра́здника. (с. сч҃ѕ)  Полѷеле́й и҆ сѣда́льны всѝ ст҃а́гѡ, и҆ чте́нїе.  Степє́нна, а҃-й а҆нтїфѡ́нъ д҃-гѡ гла́са: Прокі́менъ,  Всѧ́кое дыха́нїе: є҆ѵⷢ҇лїе ст҃а́гѡ. Воскрⷭ҇нїе хрⷭ҇то́во:  є҆ди́ножды. ѱало́мъ н҃, стїхи́ра ст҃а́гѡ. Канѡ́нъ  пра́здника пе́рвый д҃-гѡ гла́са, со і҆рмосо́мъ на ѕ҃: и҆  ст҃а́гѡ, на д҃: и҆ пра́здника дрꙋгі́й канѡ́нъ, гла́съ и҃, на  д҃. Катава́сїа, і҆рмо́съ послѣ́днѧгѡ канѡ́на пра́здника,  ѻ҆́ба ли̑ка вкꙋ́пѣ. По г҃-й пѣ́сни, конда́къ и҆ і҆́косъ  ст҃а́гѡ: и҆ сѣда́ленъ є҆гѡ̀ два́жды. Сла́ва, и҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ пра́здника.  На ѳ҃-й пѣ́сни, Чⷭ҇тнѣ́йшꙋю не пое́мъ. Свѣти́ленъ  пра́здника: Сла́ва, ст҃а́гѡ: И҆ ны́нѣ, пра́здника. На  хвали́техъ стїхи̑ры пра́здника г҃, и҆ ст҃а́гѡ г҃: Сла́ва,  ст҃а́гѡ: И҆ ны́нѣ, пра́здника. Славосло́вїе вели́кое. По  трист҃о́мъ тропа́рь ст҃а́гѡ: Сла́ва, и҆ ны́нѣ, пра́здника.  та́же є҆ктєнїѝ и҆ ѿпꙋ́стъ: и҆ ча́съ а҃-й. На часѣ́хъ,  тропа́рь пра́здника: Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, кондакѝ  пра́здника, и҆ ст҃а́гѡ, премѣнѧ́юще глаго́лемъ. На  лїтꙋргі́и, бл҃жє́нна пра́здника, д҃-гѡ гла́са, пѣ́снь г҃- ѧ, на д҃: и҆ ст҃а́гѡ пѣ́снь ѕ҃-ѧ, на д҃. По вхо́дѣ  тропа́рь пра́здника, и҆ ст҃а́гѡ. Сла́ва, конда́къ ст҃а́гѡ:  И҆ ны́нѣ, пра́здника. Прокі́менъ, а҆по́столъ, А҆ллилꙋ́їа,  є҆ѵⷢ҇лїе и҆ прича́стенъ пре́жде пра́здника, и҆ ст҃а́гѡ. 
🕅комм. А҆́ще ли слꙋчи́тсѧ великомч҃нка  геѡ́ргїа въ недѣ́лю самарѧны́ни ѡ҆ставлѧ́етсѧ слꙋ́жба  преполове́нїѧ пѧтьдесѧ́тницы, и҆ пое́тсѧ воскрⷭ҇на, и҆  самарѧны́ни, и҆ ст҃а́гѡ геѡ́ргїа. 
к҃д. Ст҃а́гѡ мч҃нка са́ввы стратила́та. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Тропа́рь,  гла́съ д҃: Мч҃нкъ тво́й гдⷭ҇и: септе́мврїа во в҃-й де́нь. 
(с. сч҃ѕ ѡ҆б.) 
И҆лѝ се́й, гла́съ є҃: 
Земна́гѡ са́на по́ѧсъ ѡ҆ста́вивъ, и҆ по́чєсти  страда́льче, пред̾ мꙋчи́телемъ льсти́вымъ царе́мъ хрⷭ҇та̀  бг҃а сꙋ́ща и҆сповѣ́далъ є҆сѝ, и҆ тогѡ̀ ра́ди мнѡ́га  страда̑нїѧ под̾ѧ́лъ є҆сѝ сла́вне: тѣ́мъ прекра́снымъ  побѣ́ды вѣнце́мъ оу҆вѧ́злсѧ є҆сѝ ѿ царѧ̀ всѣ́хъ  црⷭ҇твꙋющагѡ, съ нбⷭ҇ными вѡ́и свѣ́тлѡ преꙋкра́шенъ.  предстоѧ̀ томꙋ̀ са́вво, молѝ, да сп҃се́тъ дꙋ́шы на́шѧ. 
На оу҆́трени, канѡ́нъ, гла́съ в҃. По г҃-й пѣ́сни,  сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Непобѣди́мый ꙗ҆́вльсѧ стратила́тъ, ва̑рварскїѧ кѡ́зни  побѣди́лъ є҆сѝ, и҆ страда́льчествовавъ сла́вне  твердѣ́йши, мно́жество врагѡ́въ неви́димыхъ побори́лъ  є҆сѝ. тѣ́мже вѣне́цъ и҆спле́лъ є҆сѝ побѣ́ды, ѡ҆ на́съ  молѝ хрⷭ҇та̀ са́вво всебл҃же́нне, вѣ́рою почита́ющихъ тѧ̀. 
к҃є. 🕂 Ст҃а́гѡ а҆пⷭ҇ла и҆ є҆ѵⷢ҇лі́ста  ма́рка. 
На вели́цѣй вече́рни, пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры на и҃: пра́здника  г҃: и҆ а҆по́стола є҃, гла́съ а҃. Подо́бенъ: Нбⷭ҇ныхъ  чинѡ́въ: Сла́ва, а҆пⷭ҇ла, гла́съ ѕ҃: И҆злїѧ́сѧ бл҃года́ть:  И҆ ны́нѣ, пра́здника. Вхо́дъ, прокі́менъ днѐ, и҆ чтє́нїѧ  г҃. Пи́саны сегѡ̀ мѣ́сѧца въ л҃-мъ числѣ̀. На стїхо́внѣ  стїхи̑ры а҆пⷭ҇ла, гла́съ а҃-й. Подо́бенъ: Всехва́льнїи  мч҃нцы: съ припѣ́вы и҆́хъ. Сла́ва, а҆пⷭ҇ла, гла́съ и҃:  Прїиди́те нбⷭ҇нагѡ та́инства: И҆ ны́нѣ, пра́здника. По  трист҃о́мъ, 
Тропа́рь, гла́съ г҃: 
А҆пⷭ҇ле ст҃ы́й и҆ є҆ѵⷢ҇лі́сте ма́рко, молѝ  ми́лостиваго бг҃а, да прегрѣше́нїй ѡ҆ставле́нїе пода́стъ  дꙋша́мъ на́шымъ. 
(с. сч҃з) 
И҆лѝ се́й, гла́съ то́йже: 
Оу҆ верхо́внагѡ петра̀ наꙋчи́всѧ, а҆пⷭ҇лъ хрⷭ҇то́въ  бы́лъ є҆сѝ, и҆ ꙗ҆́кѡ со́лнце страна́мъ возсїѧ́лъ є҆сѝ,  а҆леѯандрі́ѡмъ оу҆добре́нїе бы́въ бл҃же́нне. тобо́ю  є҆гѵ́петъ ѿ пре́лести свободи́сѧ, є҆ѵⷢ҇льскимъ твои́мъ  оу҆че́нїемъ просвѣ́щъ всѧ̑, ꙗ҆́кѡ свѣ́тъ сто́лпъ  цр҃ко́вный. сегѡ̀ ра́ди твою̀ па́мѧть чтꙋ́ще, свѣ́тлѡ  пра́зднꙋемъ ма́рко бг҃огла́се: молѝ тобо́ю бл҃говѣсти́маго  бг҃а, да согрѣше́нїй ѡ҆ставле́нїе пода́стъ дꙋша́мъ на́шымъ. 
Сла́ва, и҆ ны́нѣ, пра́здника: и҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь пра́здника два́жды.  Сла́ва, а҆пⷭ҇ла: И҆ ны́нѣ, пра́здника. По каѳі́смахъ  сѣда́льны а҆пⷭ҇ла. Сла́ва, и҆ ны́нѣ, пра́здника, и҆  чте́нїе. По полѷеле́и сѣда́ленъ а҆пⷭ҇ла, два́жды, гла́съ  и҃. Подо́бенъ: Премꙋ́дрости: Сла́ва, и҆ ны́нѣ, пра́здника.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое  дыха́нїе: Є҆ѵⷢ҇лїе лꙋкѝ, зача́ло н҃: Ꙗ҆вѝ гдⷭ҇ь и҆  и҆нѣ́хъ се́дмьдесѧтъ. По н҃-мъ ѱалмѣ̀ стїхи́ра, гла́съ  ѕ҃: И҆злїѧ́сѧ бл҃года́ть: пи́сана на Гдⷭ҇и воззва́хъ: Сла́ва:  Канѡ́нъ пра́здника, со і҆рмосо́мъ на ѕ҃: и҆ а҆пⷭ҇ла на и҃,  гла́съ а҃. Катава́сїа, Воскрⷭ҇нїѧ де́нь: По г҃-й пѣ́сни,  конда́къ и҆ і҆́косъ пра́здника: и҆ сѣда́ленъ а҆пⷭ҇ла,  гла́съ а҃. Подо́бенъ: Гро́бъ тво́й: Сла́ва, и҆ ны́нѣ,  пра́здника. По ѕ҃-й пѣ́сни, 
Конда́къ а҆пⷭ҇ла, гла́съ в҃: Подо́бенъ: Вы́шнихъ и҆щѧ̀: 
Съ высоты̀ прїи́мъ бл҃года́ть дх҃а, ри́тѡрскаѧ  плетє́нїѧ разрꙋши́лъ є҆сѝ а҆пⷭ҇ле, и҆ ꙗ҆зы́ки всѧ̑  оу҆лови́въ, ма́рко всесла́вне, твоемꙋ̀ влⷣцѣ приве́лъ  є҆сѝ бж҃е́ственное проповѣ́давъ є҆ѵⷢ҇лїе. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  а҆пⷭ҇ла, два́жды. Сла́ва, и҆ ны́нѣ, пра́здника. На  хвали́техъ стїхи̑ры пра́здника г҃: и҆ а҆пⷭ҇ла г҃, гла́съ а҃.  Подо́бенъ: (с. сч҃з ѡ҆б.) Всехва́льнїи мч҃нцы: Сла́ва,  гла́съ ѕ҃: Премꙋ́дрый ло́вче: И҆ ны́нѣ, пра́здника:  Славосло́вїе вели́кое. По трист҃о́мъ, тропа́рь а҆пⷭ҇ла.  Сла́ва, и҆ ны́нѣ, пра́здника. Є҆ктєнїѝ, и҆ ѿпꙋ́стъ, и҆  ча́съ а҃. На лїтꙋргі́и, бл҃жє́нна, ѿ канѡ́на пра́здника,  пѣ́снь рѧдова́ѧ на д҃, и҆ а҆пⷭ҇ла пѣ́снь г҃-ѧ, на д҃.  Прокі́менъ, гла́съ и҃: Во всю̀ зе́млю: Сті́хъ, Нб҃са̀  повѣ́даютъ: А҆по́столъ, Собо́рнагѡ посла́нїѧ петро́ва,  зача́ло ѯ҃г: Смири́тесѧ оу҆́бѡ под̾ крѣ́пкꙋю рꙋ́кꙋ  бж҃їю: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀  твоѧ̑ гдⷭ҇и. Є҆ѵⷢ҇лїе ма́рка, зача́ло к҃г: Призва̀ і҆и҃съ  ѻ҆бана́десѧте: Прича́стенъ: Во всю̀ зе́млю: 
к҃ѕ. Ст҃а́гѡ сщ҃енномч҃нка васі́лїа, є҆пⷭ҇кпа  а҆масі́йскагѡ. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: На  стїхо́внѣ трїѡ́ди. На оу҆́трени, канѡ́нъ, гла́съ д҃. По  г҃-й пѣ́сни, сѣда́ленъ, гла́съ г҃. По ѕ҃-й пѣ́сни, 
Конда́къ ст҃а́гѡ, гла́съ д҃. Подо́бенъ: Ꙗ҆ви́лсѧ  є҆сѝ: 
Царе́во повелѣ́нїе преѡби́дѣвъ, црⷭ҇тво нбⷭ҇ное  полꙋчи́лъ є҆сѝ васі́лїе, въ не́мже ликꙋ́ѧ, помина́й на́съ  чтꙋ́щихъ па́мѧть твою̀ сщ҃енномч҃нче. 
🕃 И҆ ст҃а́гѡ ѻ҆тца̀ стефа́на, є҆пⷭ҇кпа  пе́рмскагѡ. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
Бж҃е́ственнымъ жела́нїемъ ѿ ю҆́нагѡ во́зраста,  стефа́не премꙋ́дре разже́гсѧ, ꙗ҆ре́мъ хрⷭ҇то́въ взѧ́лъ  є҆сѝ, и҆ люде́й ѡ҆лѧденѣ̑вшаѧ дре́вле невѣ́рїемъ  сердца̀, бж҃е́ственное сѣ́мѧ въ ни́хъ сѣ́ѧвъ, є҆ѵⷢ҇льски  дх҃о́внѣ породи́лъ є҆сѝ. тѣ́мже пресла́внꙋю твою̀  па́мѧть (с. сч҃и) почита́юще мо́лимъ тѧ̀: молѝ є҆го́же  проповѣ́далъ є҆сѝ, да сп҃се́тъ дꙋ́шы на́шѧ. 
Конда́къ, гла́съ и҃. Подо́бенъ: Взбра́нной: 
Самозва́ненъ не и҆́щꙋщымъ тебѐ ст҃и́телю ѡ҆брѣ́лсѧ  є҆сѝ, лю́ди ѿ і҆́дѡльскїѧ ле́сти свободи́въ, ко  хрⷭ҇то́вѣй вѣ́рѣ приве́лъ є҆сѝ, и҆ волхва̀ пансо́тника  посрами́лъ є҆сѝ: тѣ́мже и҆ пе́рвый є҆пⷭ҇кпъ и҆  оу҆чи́тель пе́рми бы́лъ є҆сѝ. сегѡ̀ ра́ди дꙋхѡ́внаѧ твоѧ̑  ча̑да, ꙗ҆́кѡ тобо́ю и҆зба́вльшесѧ ѿ і҆́дѡлъ, бл҃года̑рнаѧ  тебѣ̀ возопїе́мъ: ра́дꙋйсѧ стефа́не оу҆чи́телю премꙋ́дрый. 
к҃з. Ст҃а́гѡ сщ҃енномч҃нка сѷмеѡ́на, сро́дника  гдⷭ҇нѧ. 
Стїхи̑ры пра́здника г҃, и҆ а҆по́стола г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, и҆ ны́нѣ, пра́здника. На  стїхо́внѣ пра́здника, 
Тропа́рь, гла́съ а҃: 
Хрⷭ҇то́ва тѧ̀ сро́дника, сѷмеѡ́не сщ҃еннонача́льниче,  и҆ мч҃нка тве́рда сщ҃е́ннѡ восхвалѧ́емъ, пре́лесть  потреби́вшаго, и҆ вѣ́рꙋ соблю́дшаго. тѣ́мже дне́сь  всест҃ꙋ́ю твою̀ па́мѧть пра́зднꙋюще, грѣхѡ́въ разрѣше́нїе  мл҃твами твои́ми прїе́млемъ. 
На оу҆́трени, на Бг҃ъ гдⷭ҇ь, тропа́рь пра́здника  два́жды: Сла́ва, ст҃а́гѡ: И҆ ны́нѣ, пра́здника. По  каѳі́смахъ сѣда́льны трїѡ́ди. Канѡ́нъ пра́здника, со  і҆рмосо́мъ на ѕ҃: и҆ ст҃а́гѡ на ѕ҃, гла́съ д҃. По г҃-й  пѣ́сни, конда́къ пра́здника, и҆ ст҃а́гѡ сѣда́ленъ, гла́съ  д҃, два́жды. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆́кѡ ѕвѣздꙋ̀ преве́лїю, це́рковь и҆мꙋ́щи дне́сь  бг҃оглаго́ливаго сѷмеѡ́на, свѣтово́дитсѧ зовꙋ́щи: ра́дꙋйсѧ  мч҃нкѡвъ честны́й вѣ́нче. 
(с. сч҃и ѡ҆б.) 
На лїтꙋргі́и, прокі́менъ, гла́съ и҃: Во всю̀ зе́млю  и҆зы́де вѣща́нїе и҆́хъ: Сті́хъ: Нб҃са̀ повѣ́даютъ сла́вꙋ  бж҃їю: А҆по́столъ къ корі́нѳѧнѡмъ, зача́ло рл҃а: Бг҃ъ ны̀  посла́нники: А҆ллилꙋ́їа, гла́съ а҃: И҆сповѣ́дѧтъ нб҃са̀  чꙋдеса̀ твоѧ̑ гдⷭ҇и. Є҆ѵⷢ҇лїе матѳе́а, зача́ло н҃ѕ: Прїи́де  і҆и҃съ во ѻ҆те́чествїе своѐ: Прича́стенъ, Во всю̀ зе́млю  и҆зы́де: 
к҃и. Ст҃ы́хъ а҆пⷭ҇лъ і҆а́сѡна и҆ сѡсїпа́тра: И҆  ст҃ы́хъ мч҃нкъ, да́ды, маѯі́ма и҆ кїнтїлїа́на. 
Стїхи̑ры а҆пⷭ҇лѡвъ, гла́съ и҃. Подо́бенъ, Мч҃нцы твоѝ:  и҆ мч҃нкѡвъ, гла́съ а҃. Подо́бенъ: Всехва́льнїи: Сла́ва, и҆  ны́нѣ, пра́здника. На стїхо́внѣ пра́здника. Тропа́рь,  гла́съ г҃: А҆пⷭ҇ли ст҃і́и: ѻ҆ктѡ́врїа въ л҃а де́нь. На  оу҆́трени, канѡ́нъ а҆пⷭ҇лѡвъ, гла́съ и҃: и҆ мч҃нкѡвъ,  гла́съ а҃-й. По г҃-й пѣ́сни, 
Конда́къ а҆пⷭ҇лѡвъ, гла́съ д҃. Подо́бенъ: Ꙗ҆ви́лсѧ  є҆сѝ: 
Ꙗ҆ви́стесѧ ꙗ҆́кѡ ѕвѣ́зды пресвѣ̑тлыѧ, просвѣща́юще  всю̀ вселе́ннꙋю свѣ́томъ проповѣ́данїѧ, а҆пⷭ҇ли  бж҃е́ственнїи, і҆а́сѡне и҆ сѡсїпа́тре: сп҃са́йте вѣ́рою  чтꙋ́щихъ ва́съ. 
И҆ сѣда́ленъ, гла́съ и҃. Сла́ва, мч҃нкѡвъ, гла́съ а҃:  И҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ  пра́здника. 
к҃ѳ. Ст҃ы́хъ ѳ҃ мч҃нкѡвъ, и҆̀же въ кѵ́зїцѣ: И҆  прпⷣбнагѡ мемно́на чꙋдотво́рца. 
Стїхи̑ры мч҃нкѡвъ г҃, гла́съ и҃. Подо́бенъ: Ѽ  пресла́внагѡ чꙋдесѐ! И҆ прпⷣбнагѡ г҃, гла́съ и҃ подо́бенъ  то́йже. (с. сч҃ѳ) Сла́ва, и҆ ны́нѣ, пра́здника. На  стїхо́внѣ пра́здника. На оу҆́трени, канѡ́нъ мч҃нкѡвъ,  гла́съ д҃: и҆ прпⷣбнагѡ, гла́съ то́йже. По г҃-й пѣ́сни, 
Конда́къ ст҃ы́хъ, гла́съ в҃. Подо́бенъ: Вы́шнихъ и҆щѧ̀: 
Тве́рдый и҆ всесвѣ́тлый ли́къ мч҃нкъ девѧтѝ,  трисо́лнечнагѡ бж҃ества̀ и҆сповѣ̑дницы, на сꙋди́щи томꙋ̀  нача́льнѡ взыва́хꙋ: кро́вь и҆ дꙋ́шы на́шѧ съ тѣлесы̀,  ꙗ҆́кѡ непоро́чнꙋю же́ртвꙋ прино́симъ тебѣ̀ влⷣко: въ  ли́цѣхъ нбⷭ҇ныхъ твои́хъ сопричтѝ, ꙗ҆́кѡ бг҃ъ млⷭ҇тивый. 
И҆ сѣда́ленъ, гла́съ а҃-й. Сла́ва, прпⷣбнагѡ, гла́съ  и҃. И҆ ны́нѣ, пра́здника. По ѕ҃-й пѣ́сни, конда́къ и҆  і҆́косъ пра́здника. 
л҃. 🕂 Ст҃а́гѡ а҆пⷭ҇ла і҆а́кѡва, бра́та ст҃а́гѡ  і҆ѡа́нна бг҃осло́ва. 
На вели́цѣй вече́рни, пое́мъ, Бл҃же́нъ мꙋ́жъ а҃-й  а҆нтїфѡ́нъ. На Гдⷭ҇и воззва́хъ, стїхи̑ры на и҃, пра́здника  г҃, и҆ а҆пⷭ҇ла є҃, гла́съ д҃. Подо́бенъ: Ꙗ҆́кѡ до́блѧ:  Сла́ва, а҆пⷭ҇ла, гла́съ и҃: Прїиди́те нбⷭ҇нагѡ та́инства: И҆  ны́нѣ, пра́здника. Вхо́дъ, прокі́менъ днѐ, и҆ чтє́нїѧ г҃,  ѿ собо́рнагѡ посла́нїѧ і҆а́кѡвлѧ: а҃, І҆а́кѡвъ бг҃ꙋ и҆  гдⷭ҇ꙋ і҆и҃сꙋ хрⷭ҇тꙋ̀ ра́бъ: в҃, Никто́же и҆скꙋша́емь да  глаго́летъ: г҃, Бра́тїе моѧ̑, не на лица̀ зрѧ́ще: На  стїхо́внѣ стїхи̑ры а҆пⷭ҇ла, гла́съ и҃. Подо́бенъ: Ѽ  пресла́внагѡ чꙋдесѐ! съ припѣ́вы и҆́хъ. Сла́ва, а҆пⷭ҇ла,  гла́съ а҃: хрⷭ҇тꙋ̀ послѣ́довалъ є҆сѝ: И҆ ны́нѣ,  пра́здника. По трист҃о́мъ, 
Тропа́рь, гла́съ г҃: 
А҆пⷭ҇ле ст҃ы́й і҆а́кѡве, молѝ млⷭ҇тиваго бг҃а, да  прегрѣше́нїй ѡ҆ставле́нїе пода́стъ дꙋша́мъ на́шымъ. 
(с. сч҃ѳ ѡ҆б.) 
И҆лѝ се́й, гла́съ то́йже: 
А҆пⷭ҇лъ хрⷭ҇то́въ бы́лъ є҆сѝ и҆збра́нный, и҆  бг҃осло́вꙋ возлю́бленномꙋ бра́тъ є҆диноро́дный всехва́льне  і҆а́кѡве, пою́щымъ тѧ̀ грѣхѡ́въ ѡ҆ставле́нїе и҆спросѝ, и҆  дꙋша́мъ на́шымъ ве́лїю млⷭ҇ть. 
Сла́ва, и҆ ны́нѣ, пра́здника, и҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь пра́здника два́жды.  Сла́ва, а҆пⷭ҇ла: И҆ ны́нѣ, пра́здника. По каѳі́смахъ,  сѣда́льны а҆пⷭ҇ла. Сла́ва, и҆ ны́нѣ, пра́здника, и҆  чте́нїе. По полѷеле́и сѣда́ленъ а҆пⷭ҇ла два́жды, гла́съ  и҃. Подо́бенъ: Премꙋ́дрости: Сла́ва, и҆ ны́нѣ, пра́здника.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое  дыха́нїе: Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀ стїхи́ра, гла́съ  а҃: хрⷭ҇тꙋ̀ послѣ́довалъ є҆сѝ: пи́сана на стїхо́внѣ:  Сла́ва. Канѡ́нъ пра́здника, со і҆рмосо́мъ на ѕ҃, и҆ а҆пⷭ҇ла  на и҃, гла́съ и҃. Катава́сїа пра́здника. По г҃-й пѣ́сни  конда́къ, и҆ і҆́косъ пра́здника, и҆ сѣда́ленъ а҆пⷭ҇ла,  гла́съ в҃: Оу҆лови́въ ꙗ҆зы́ки: Сла́ва, и҆ ны́нѣ,  пра́здника, и҆лѝ бг҃оро́диченъ. По ѕ҃-й пѣ́сни, 
Конда́къ а҆пⷭ҇ла, гла́съ в҃. Подо́бенъ: Вы́шнихъ и҆щѧ̀: 
Гла́съ бж҃е́ственный слы́шавъ призыва́ющъ тѧ̀, любо́вь  ѻ҆тца̀ презрѣ́лъ є҆сѝ, и҆ прите́клъ є҆сѝ, ко хрⷭ҇тꙋ̀,  і҆а́кѡве съ сро́дникомъ твои́мъ сла́вне: съ ни́мже  сподо́билсѧ є҆сѝ ви́дѣти гдⷭ҇не бж҃е́ственное  преѡбраже́нїе. 
И҆ і҆́косъ, и҆ про́логъ. По ѳ҃-й пѣ́сни свѣти́ленъ  а҆пⷭ҇ла два́жды. Подо́бенъ: Жєны̀ оу҆слы́шите: Сла́ва, и҆  ны́нѣ, пра́здника. На хвали́техъ стїхи̑ры пра́здника г҃, и҆  а҆пⷭ҇ла г҃, гла́съ и҃. Подо́бенъ: Ѽ пресла́внагѡ чꙋдесѐ!  Сла́ва, а҆пⷭ҇ла, гла́съ ѕ҃: Премꙋ́дрый ло́вче: И҆ ны́нѣ,  пра́здника. (с. т҃) Славосло́вїе вели́кое. По трист҃о́мъ  тропа́рь а҆пⷭ҇ла. Сла́ва: и҆ ны́нѣ, пра́здника:  Є҆ктєнїѝ, и҆ ѿпꙋ́стъ, и҆ ча́съ а҃. На лїтꙋргі́и,  бл҃жє́нна ѿ канѡ́на пра́здника, пѣ́снь рѧдова́ѧ на д҃:  и҆ а҆по́стола пѣ́снь г҃-ѧ на д҃. Прокі́менъ, гла́съ и҃: Во  всю̀ зе́млю: Сті́хъ: Нб҃са̀ повѣ́даютъ: А҆по́столъ  дѣѧ́нїй, зача́ло к҃ѳ: Возложѝ и҆́рѡдъ ца́рь рꙋ́цѣ:  А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑  гдⷭ҇и. Є҆ѵⷢ҇лїе лꙋкѝ, зача́ло з҃і: Стоѧ́ше і҆и҃съ при  є҆́зерѣ геннисаре́тстѣ: Прича́стенъ: Во всю̀ зе́млю: 


(с. т҃ ѡ҆б.) 
Мѣ́сѧцъ ма́їй, 
и҆мѣ́ѧй дне́й л҃а. 
Де́нь и҆́мать часѡ́въ д҃і, а҆ но́щь часѡ́въ і҃. 
а҃. Ст҃а́гѡ прⷪ҇ро́ка і҆еремі́и. 
На Гдⷭ҇и воззва́хъ, стїхи̑ры, гла́съ и҃. Подо́бенъ:  Гдⷭ҇и, а҆́ще и҆ на сꙋди́щи: Сла́ва, и҆ ны́нѣ,  бг҃оро́диченъ: и҆лѝ пра́здника. На стїхо́внѣ трїѡ́ди.  Тропа́рь, гла́съ в҃: Прⷪ҇ро́ка твоегѡ̀ і҆еремі́и:  септе́мврїа въ д҃ де́нь. На оу҆́трени, канѡ́нъ, гла́съ и҃.  По г҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Ѡ҆чи́стивъ дх҃омъ, вели́кїй прⷪ҇ро́че и҆ мч҃нче, твоѐ  свѣтоза́рное се́рдце, сла́вне і҆еремі́е, прⷪ҇ро́чествїѧ  да́ръ свы́ше прїѧ́лъ є҆сѝ, и҆ возопи́лъ є҆сѝ,  велегла́снѡ во страна́хъ: сѐ бг҃ъ на́шъ, и҆ не приложи́тсѧ  и҆́нъ къ немꙋ̀, и҆́же вопло́щьсѧ на землѝ ꙗ҆ви́лсѧ  є҆́сть. 
И҆ сѣда́ленъ, гла́съ и҃. Сла́ва, и҆ ны́нѣ, трїѡ́ди. По  ѕ҃-й пѣ́сни конда́къ и҆ і҆́косъ пра́здника, и҆ про́логъ и҆  про́чаѧ слꙋ́жба по ѻ҆бы́чаю. На лїтꙋргі́и, прокі́менъ,  гла́съ д҃: Ты̀ і҆ере́й во вѣ́къ по чи́нꙋ мельхїседе́ковꙋ.  Сті́хъ: Речѐ гдⷭ҇ь гдⷭ҇еви моемꙋ̀: А҆по́столъ къ  корі́нѳѧнѡмъ, зача́ло рн҃ѕ: Не дѣ́ти быва́йте оу҆мы̀:  А҆ллилꙋ́їа, гла́съ є҃: Мѡѷсе́й и҆ а҆арѡ́нъ во і҆ере́ехъ  є҆гѡ̀: Є҆ѵⷢ҇лїе лꙋкѝ, зача́ло д҃і: Дивлѧ́хꙋсѧ наро́ди ѡ҆  словесѣ́хъ: Прича́стенъ: Въ па́мѧть вѣ́чнꙋю: 
(с. т҃а) 
🕃 Въ то́йже де́нь прпⷣбнагѡ пафнꙋ́тїа  бо́ровскагѡ. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀. 
Тропа́рь, гла́съ д҃: 
Житїѧ̀ свѣ́тлостїю просвѣти́въ твоѐ ѻ҆те́чество, въ  мл҃твахъ и҆ постѣ́хъ дарова́нїй бж҃е́ственнагѡ дх҃а  и҆спо́лнилсѧ є҆сѝ: и҆ во вре́меннѣй се́й жи́зни до́брѣ  подвиза́всѧ, млⷭ҇ти бл҃гоꙋтро́бїѧ всѣ̑мъ скорбѧ́щымъ  ѿве́рзлъ є҆сѝ, и҆ ни́щымъ бы́лъ є҆сѝ застꙋ́пникъ.  тѣ́мъ мо́лимъ тѧ̀ ѻ҆́тче пафнꙋ́тїе, молѝ хрⷭ҇та̀ бг҃а, да  сп҃се́тъ дꙋ́шы на́шѧ. 
Конда́къ, гла́съ и҃. Подо́бенъ: Взбра́нной: 
Бж҃їимъ свѣтоли́тїемъ просвѣще́нъ ѻ҆́тче,  по́стническое стѧжа́лъ є҆сѝ жи́тельство прпⷣбне,  и҆́нокѡмъ предо́брый наста́вниче, и҆ по́стникѡмъ бл҃го́е  оу҆краше́нїе. сегѡ̀ ра́ди гдⷭ҇ь трꙋды̀ твоѧ̑ ви́дѣвъ,  чꙋде́съ да́ромъ ѡ҆богатѝ тѧ̀: и҆сточа́еши бо и҆сцѣлє́нїѧ.  мы́ же ра́дꙋющесѧ вопїе́мъ тѝ: ра́дꙋйсѧ ѻ҆́тче пафнꙋ́тїе. 
в҃. 🕃 Во ст҃ы́хъ ѻ҆тца̀ на́шегѡ а҆ѳана́сїа  вели́кагѡ, патрїа́рха а҆леѯандрі́йскагѡ. 
На Гдⷭ҇и воззва́хъ, стїхи̑ры, гла́съ д҃. Подо́бенъ:  Зва́нный свы́ше: И҆́ны стїхи̑ры, гла́съ є҃. Подо́бенъ:  Прпⷣбне ѻ҆́тче: Сла́ва, гла́съ ѕ҃: Хрⷭ҇то́ва ст҃и́телѧ  воспое́мъ: И҆ ны́нѣ, пра́здника. На стїхо́внѣ трїѡ́ди:  Сла́ва, ст҃а́гѡ, гла́съ г҃: Па́ки на́мъ златоте́чный ні́лъ:  И҆ ны́нѣ, пра́здника. 
Тропа́рь, гла́съ г҃: 
Сто́лпъ бы́лъ є҆сѝ правосла́вїѧ, бж҃е́ственными  догма́ты подтвержда́ѧ цр҃ковь сщ҃еннонача́льниче а҆ѳана́сїе:  ѻ҆ц҃ꙋ́ бо сн҃а є҆диносꙋ́щна проповѣ́давъ, посрами́лъ  є҆сѝ а҆́рїа. ѻ҆́тче прпⷣбне, хрⷭ҇та̀ бг҃а молѝ,  дарова́ти на́мъ ве́лїю млⷭ҇ть. 
(с. т҃а ѡ҆б.) 
Сла́ва, и҆ ны́нѣ, пра́здника. На оу҆́трени, на Бг҃ъ  гдⷭ҇ь, тропа́рь пра́здника, два́жды. Сла́ва, ст҃а́гѡ: И҆  ны́нѣ, пра́здника, и҆ ѻ҆бы̑чныѧ каѳі̑смы. По каѳі́смахъ  сѣда́льны пра́здника, и҆ чте́нїе. Канѡ́нъ пра́здника, со  і҆рмосо́мъ на ѕ҃: и҆ ст҃а́гѡ на ѕ҃, гла́съ и҃. По г҃-й  пѣ́сни конда́къ и҆ і҆́косъ пра́здника, и҆ сѣда́ленъ  ст҃а́гѡ, гла́съ и҃, два́жды. Сла́ва, и҆ ны́нѣ, пра́здника.  По ѕ҃-й пѣ́сни, 
Конда́къ, гла́съ в҃. Подо́бенъ: Крове́й твои́хъ: 
Правосла́вїѧ насади́въ оу҆чє́нїѧ, ѕлосла́вїѧ тє́рнїѧ  и҆зсѣ́клъ є҆сѝ, оу҆мно́живъ сѣ́мѧ вѣ́ры, ѡ҆дожде́нїемъ  дх҃а прпⷣбне: тѣ́мже тѧ̀ пое́мъ а҆ѳана́сїе. 
И҆ і҆́косъ, и҆ про́логъ. По ѳ҃-й пѣ́сни свѣти́ленъ  ст҃а́гѡ. Сла́ва, и҆́нъ: И҆ ны́нѣ, пра́здника. На хвали́техъ  стїхи̑ры, гла́съ д҃. Подо́бенъ: ꙗ҆́кѡ до́блѧ: Сла́ва,  гла́съ д҃: Вели́каѧ цр҃ко́внаѧ трꙋбо̀: И҆ ны́нѣ,  пра́здника. На стїхо́внѣ стїхи̑ры пра́здника. Сла́ва,  а҆ѳана́сїа, гла́съ г҃: Вели́кое оу҆краше́нїе: И҆ ны́нѣ,  пра́здника. На лїтꙋргі́и, бл҃жє́нна пра́здника, пѣ́снь  рѧдова́ѧ: и҆ ст҃а́гѡ пѣ́снь г҃. Прокі́менъ, гла́съ з҃:  Чⷭ҇тна̀ пред̾ гдⷭ҇емъ: Сті́хъ: Что̀ возда́мъ гдⷭ҇еви:  А҆по́столъ ко є҆вре́ємъ, зача́ло ти҃і: Тако́въ на́мъ  подоба́ше: А҆ллилꙋ́їа, гла́съ в҃: Сщ҃е́нницы твоѝ  ѡ҆блекꙋ́тсѧ: Є҆ѵⷢ҇лїе матѳе́а, зача́ло а҃і: Вы̀ є҆стѐ  свѣ́тъ мі́ра: Прича́стный: Въ па́мѧть вѣ́чнꙋю: 
г҃. Ст҃ы́хъ мч҃нкъ, тїмоѳе́а и҆ ма́ѵры: 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Сла́ва,  и҆ ны́нѣ, пра́здника. Тропа́рь, гла́съ д҃: Мч҃нцы твоѝ  гдⷭ҇и: септе́мврїа въ к҃-й де́нь. На оу҆́трени, канѡ́нъ  гла́съ ѕ҃. По г҃-й пѣ́сни, 
(с. т҃в) 
Конда́къ, гла́съ д҃. Подо́бенъ: Вознесы́йсѧ: 
Многоѡбра̑зныѧ ꙗ҆́звы претерпѣ́вше и҆ вѣнцы̀ ѿ бг҃а  прїе́мше, ѡ҆ на́съ моли́тесѧ ко гдⷭ҇ꙋ, па́мѧть всесщ҃е́ннꙋю  ва́шꙋ соверша́ющихъ, превели́кїй тїмоѳе́е, и҆ пресла́внаѧ  ма́ѵро, є҆́же оу҆мири́ти гра́дъ и҆ лю́ди: то́й бо є҆́сть  вѣ́рныхъ оу҆твержде́нїе. 
По ѕ҃-й пѣ́сни, конда́къ и҆ і҆́косъ пра́здника. 
🕂 Въ то́йже де́нь оу҆спе́нїе прпⷣбнагѡ ѻ҆тца̀  на́шегѡ ѳеодо́сїа, и҆гꙋ́мена монастырѧ̀ пече́рскагѡ, и҆  нача́льника въ рѡссі́йстѣй землѝ мона́шескагѡ ѻ҆́бщагѡ  житїѧ̀. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀: въ про́чихъ же цр҃квахъ полѷеле́й. 
Тропа́рь, гла́съ и҃: 
Возвы́сивсѧ на добродѣ́тель, и҆з̾ мла́да возлюби́въ  мона́шеское житїѐ, къ жела́нїю до́блественнѣ дости́гъ,  всели́лсѧ є҆сѝ въ пеще́рꙋ, и҆ оу҆краси́въ житїѐ твоѐ  поще́нїемъ и҆ свѣ́тлостїю, въ мл҃твахъ ꙗ҆́кѡ безпло́тенъ  пребыва́лъ є҆сѝ, въ рѡссі́йстѣй землѝ ꙗ҆́кѡ свѣ́тлое  свѣти́ло просїѧ́въ, ѻ҆́тче ѳеодо́сїе: молѝ хрⷭ҇та̀ бг҃а,  сп҃сти́сѧ дꙋша́мъ на́шымъ. 
Конда́къ, гла́съ г҃. Подо́бенъ: Дв҃а дне́сь: 
Ѕвѣздꙋ̀ рѡссі́йскꙋю дне́сь почти́мъ, ѿ восто́ка  возсїѧ́вшꙋю, и҆ на за́падъ прише́дшꙋю, всю́ бо странꙋ̀ сїю̀  чꙋдесы̀ и҆ добро́тою ѡ҆богати́вшꙋ, и҆ всѧ̑ ны̀ содѣ́ѧнїемъ  и҆ бл҃года́тїю мона́шескагѡ оу҆ста́ва, бл҃же́ннагѡ  ѳеодо́сїа. 
д҃. Ст҃ы́ѧ прпⷣбномч҃нцы пелагі́и. 
Стїхи̑ры, гла́съ в҃. Подо́бенъ: Є҆гда̀ ѿ дре́ва:  Сла́ва, и҆ ны́нѣ, пра́здника. На стїхо́внѣ трїѡ́ди.  Тропа́рь, гла́съ д҃: А҆́гница твоѧ̀ і҆и҃се, пелагі́а:  септе́мврїа въ ѕ҃і-й де́нь. На оу҆́трени, канѡ́нъ гла́съ  д҃. По г҃-й пѣ́сни, 
(с. т҃в ѡ҆б.) 
Конда́къ, гла́съ г҃. Подо́бенъ: Дв҃а дне́сь: 
Вре́мєннаѧ презрѣ́вши, и҆ нбⷭ҇ныхъ бл҃гъ прича́стница  бы́вши, вѣне́цъ страда́нїѧ ра́ди прїи́мши, пелагі́е  всечⷭ҇тна́ѧ, ꙗ҆́кѡ да́ръ принесла̀ є҆сѝ, крѡ́вныѧ пото́ки  влⷣцѣ хрⷭ҇тꙋ̀: молѝ ѿ бѣ́дъ и҆зба́вити на́съ, твою̀  па́мѧть почита́ющихъ. 
И҆ сѣда́ленъ, гла́съ а҃. Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. 
є҃. Ст҃ы́ѧ и҆ сла́вныѧ мч҃нцы і҆рі́ны. 
Стїхи̑ры, гла́съ а҃. Подо́бенъ: Всехва́льнїи мч҃нцы:  Сла́ва, и҆ ны́нѣ, пра́здника. Тропа́рь, гла́съ д҃: А҆́гница  твоѧ̀ і҆и҃се: септе́мврїа въ ѕ҃і де́нь. На оу҆́трени,  канѡ́нъ, гла́съ д҃. По г҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Дѣ́вства добро́тами преиспещре́на дѣ́во,  страда́льчествомъ была̀ є҆сѝ краснѣ́йшаѧ і҆ри́но,  кровьмѝ твои́ми и҆сте́кшими ѡ҆багре́на, пре́лесть же  низложи́вшаѧ безбо́жїѧ. сегѡ̀ ра́ди и҆ прїѧ́ла є҆сѝ  по́чєсти побѣ́ды, рꙋко́ю созда́телѧ твоегѡ̀. 
И҆ сѣда́ленъ, гла́съ и҃. Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. 
ѕ҃. Ст҃а́гѡ и҆ првⷣнагѡ і҆́ѡва многострада́льнагѡ. 
Стїхи̑ры, гла́съ д҃. Подо́бенъ: Да́лъ є҆сѝ зна́менїе:  Сла́ва и҆ ны́нѣ, пра́здника. 
Тропа́рь, гла́съ а҃: 
Бога́тство ви́дѣвъ добродѣ́телей і҆́ѡвлихъ,  оу҆кра́сти ко́знствоваше пра́ведныхъ вра́гъ, и҆ растерза́въ  сто́лпъ тѣлесѐ, сокро́вище не оу҆кра́де дх҃а: ѡ҆брѣ́те  бо воѡрꙋже́ннꙋ непоро́чнагѡ дꙋ́шꙋ, (с. т҃г) мене́ же и҆  ѡ҆бнажи́въ плѣнѝ: предвари́въ оу҆́бѡ мѧ̀ пре́жде конца̀,  и҆зба́ви мѧ̀ льсти́вагѡ, сп҃се и҆ сп҃си́ мѧ. 
На оу҆́трени, канѡ́нъ, гла́съ д҃. По г҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ и҆́стиненъ и҆ првⷣнъ, бг҃очести́въ и҆  непоро́ченъ, ѡ҆сщ҃е́нъ же ꙗ҆́вльсѧ всесла́вне, бж҃їй  оу҆го́дниче и҆́стинный, просвѣти́лъ є҆сѝ мі́ръ въ  терпѣ́нїи твое́мъ, терпѣли́вѣйшїй и҆ до́блѣйшїй: тѣ́мже  всѝ бг҃омꙋ́дре па́мѧть твою̀ воспѣва́емъ. 
И҆ сѣда́ленъ, гла́съ г҃. Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. На  лїтꙋргі́и, прокі́менъ, гла́съ з҃: Чⷭ҇тна̀ пред̾ гдⷭ҇емъ:  Сті́хъ: Что̀ возда́мъ гдⷭ҇еви: А҆по́столъ къ гала́тѡмъ,  зача́ло сг҃і: Пло́дъ дх҃о́вный: А҆ллилꙋ́їа, гла́съ ѕ҃:  Бл҃же́нъ мꙋ́жъ боѧ́йсѧ гдⷭ҇а: Сті́хъ: Си́льно на землѝ:  Є҆ѵⷢ҇лїе матѳе́а, зача́ло м҃г: Всѧ̑ мнѣ̀ прєдана̀ сꙋ́ть:  Прича́стенъ: Въ па́мѧть вѣ́чнꙋю: 
з҃. 🕃 Воспомина́нїе на нб҃сѝ ꙗ҆́вльшагѡсѧ  зна́менїѧ чⷭ҇тна́гѡ крⷭ҇та̀, во гра́дѣ і҆ерⷭ҇ли́мѣ, ѿ  ст҃а́гѡ ло́бнагѡ мѣ́ста протѧже́ннагѡ ѕвѣзда́ми, да́же до  ст҃ы́ѧ горы̀ є҆леѡ́нскїѧ, въ г҃-й ча́съ днѐ, при царѣ̀  кѡнста́нтїи, сы́нѣ вели́кагѡ кѡнстанті́на: И҆ ст҃а́гѡ  мч҃нка а҆ка́кїа. 
На Гдⷭ҇и воззва́хъ, стїхи̑ры крⷭ҇та̀ на ѕ҃, гла́съ д҃.  Подо́бенъ: Зва́нный свы́ше: Сла́ва, гла́съ и҃: Возвѣсти́ша  нб҃са̀: И҆ ны́нѣ, пра́здника. 
Тропа́рь, гла́съ и҃: 
Крⷭ҇та̀ твоегѡ̀ ѡ҆́бразъ ны́нѣ па́че со́лнца возсїѧ̀,  є҆го́же горы̀ ст҃ы́ѧ да́же до ло́бнагѡ мѣ́ста просте́рлъ  є҆сѝ, и҆ въ не́мъ твою̀ сп҃се, крѣ́пость оу҆ѧсни́лъ  є҆сѝ, си́мъ оу҆крѣплѧ́ѧ и҆ вѣ̑рныѧ (с. т҃г ѡ҆б.) на́шѧ  царѝ: ꙗ҆̀же и҆ сп҃са́й вы́нꙋ въ ми́рѣ, мл҃твами бцⷣы  хрⷭ҇тѐ бж҃е, и҆ сп҃сѝ на́съ. 
Сла́ва, и҆ ны́нѣ, пра́здника. Слꙋ́жба мꙋ́ченика  а҆ка́кїа пое́тсѧ на повече́рїи. На оу҆́трени, на Бг҃ъ  гдⷭ҇ь, тропа́рь пра́здника, два́жды. Сла́ва, и҆ ны́нѣ,  крⷭ҇та̀. Канѡ́нъ пра́здника со і҆рмосо́мъ на ѕ҃, и҆ крⷭ҇та̀  на ѕ҃, гла́съ д҃. По г҃-й пѣ́сни, конда́къ и҆ і҆́косъ  пра́здника: и҆ сѣда́ленъ крⷭ҇та̀, гла́съ д҃. два́жды.  Сла́ва, и҆ ны́нѣ, пра́здника. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Ѿве́рзый нб҃са̀ заключє́ннаѧ, на нб҃сѝ пресвѣ̑тлыѧ  лꙋчѝ, на землѝ возсїѧ̀ пречⷭ҇тый крⷭ҇тъ: тѣ́мже сїѧ́нїе  є҆гѡ̀ дѣ́йства прїе́мше, къ незаходи́момꙋ наставлѧ́емсѧ  свѣ́тꙋ, и҆ во бране́хъ и҆́мамы є҆го̀ ѻ҆рꙋ́жїе ми́ра  непобѣди́мꙋю побѣ́дꙋ. 
И҆ і҆́косъ. По ѳ҃-й пѣ́сни, свѣти́ленъ крⷭ҇та̀,  два́жды. Сла́ва, и҆ ны́нѣ, пра́здника. На лїтꙋргі́и,  прокі́менъ, гла́съ з҃: Возноси́те гдⷭ҇а бг҃а на́шего:  Сті́хъ: Гдⷭ҇ь воцр҃и́сѧ: А҆по́столъ къ корі́нѳѧнѡмъ, зача́ло  рк҃є: Сло́во крⷭ҇тное: А҆ллилꙋ́їа, гла́съ а҃: Помѧнѝ  со́нмъ тво́й: Сті́хъ: Бг҃ъ же цр҃ь на́шъ: Є҆ѵⷢ҇лїе  і҆ѡа́нна, зача́ло ѯ҃: Совѣ́тъ сотвори́ша а҆рхїере́и и҆  ста́рцы на і҆и҃са: Прича́стенъ: Зна́менасѧ: 
и҃. 🕁  Ст҃а́гѡ сла́внагѡ, всехва́льнагѡ а҆пⷭ҇ла и҆  є҆ѵⷢ҇лі́ста, напе́рсника возлю́бленнагѡ, дѣ́вственника,  і҆ѡа́нна бг҃осло́ва: И҆ прпⷣбнагѡ ѻ҆тца̀ на́шегѡ  а҆рсе́нїа вели́кагѡ. 
На ма́лѣй вече́рни, стїхи̑ры а҆пⷭ҇ла, на д҃, гла́съ в҃.  Є҆гда̀ ѿ древа̀: Сла́ва, гла́съ то́йже, самогла́сенъ:  А҆пⷭ҇лѡвъ верхо́внагѡ: И҆ ны́нѣ, пра́здника. На стїхо́внѣ  пра́здника. Сла́ва, а҆пⷭ҇ла: И҆ ны́нѣ, пра́здника. По  трист҃о́мъ, 
(с. т҃д) 
Тропа́рь а҆пⷭ҇ла, гла́съ в҃: 
А҆пⷭ҇ле хрⷭ҇тꙋ̀ бг҃ꙋ возлю́бленне, оу҆скорѝ и҆зба́вити  лю́ди без̾ѿвѣ́тны, прїе́млетъ тѧ̀ припа́дающа, и҆́же  па́дша на пє́рси прїе́мый: є҆го́же молѝ бг҃осло́ве, и҆  належа́щїй ѻ҆́блакъ ꙗ҆зы́кѡвъ разгна́ти, просѧ̀ на́мъ  ми́ра и҆ ве́лїѧ млⷭ҇ти. 
Сла́ва, и҆ ны́нѣ пра́здника. Є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, по ѻ҆бы́чномъ ѱалмѣ̀  пое́мъ: Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ,  стїхи̑ры пра́здника, г҃: и҆ а҆пⷭ҇ла г҃, на д҃: повторѧ́юще  а҃-ю, гла́съ а҃. Подо́бенъ: Нбⷭ҇ныхъ чинѡ́въ: и҆ прпⷣбнагѡ  г҃, гла́съ и҃. Подо́бенъ: Ѽ пресла́внагѡ чꙋдесѐ! Сла́ва,  а҆пⷭ҇ла, гла́съ в҃: Сы́на гро́мова: И҆ ны́нѣ, пра́здника.  Вхо́дъ. прокі́менъ днѐ. Чтє́нїѧ а҆пⷭ҇ла г҃, пи́саны  септе́мврїа въ к҃ѕ-й де́нь. На лїті́и стїхи́ра хра́ма, и҆лѝ  пра́здника. и҆ а҆пⷭ҇ла самогла́сны д҃, гла́съ а҃: и҆  прпⷣбнагѡ стїхи́ра, гла́съ є҃. Сла́ва, а҆пⷭ҇ла, гла́съ д҃:  Возле́гъ на пє́рси: И҆ ны́нѣ, пра́здника. На стїхо́внѣ  стїхи̑ры а҆пⷭ҇ла, гла́съ д҃. Подо́бенъ: Зва́нный свы́ше: съ  припѣ́вы и҆́хъ. Сла́ва, гла́съ ѕ҃: А҆пⷭ҇ле хрⷭ҇то́въ: И҆  ны́нѣ, пра́здника: По трист҃о́мъ тропа́рь а҆пⷭ҇ла два́жды:  пи́санъ на ма́лѣй вече́рни. и҆ Бцⷣе дв҃о, є҆ди́ножды, и҆  бл҃гослове́нїе хлѣ́бѡвъ: и҆ чте́нїе во ѿкрове́нїи  а҆пⷭ҇ловѣ. На оу҆́трени, на Бг҃ъ гдⷭ҇ь, тропа́рь  пра́здника, є҆ди́ножды: и҆ а҆пⷭ҇ла є҆ди́ножды. Сла́ва,  прпⷣбнагѡ, гла́съ и҃. Сле́зъ твои́хъ тече́ньми: септе́мврїа  въ г҃-й де́нь. И҆ ны́нѣ, пра́здника, и҆ ѻ҆бы̑чныѧ  каѳі̑смы. По а҃-й каѳі́смѣ сѣда́ленъ а҆пⷭ҇ла, гла́съ а҃,  два́жды: Сла́ва, и҆ ны́нѣ, пра́здника: и҆ чте́нїе. По в҃-й  каѳі́смѣ сѣда́ленъ а҆пⷭ҇ла, гла́съ є҃, два́жды: Сла́ва,  и҆ ны́нѣ, пра́здника. По полѷеле́и сѣда́ленъ а҆пⷭ҇ла,  гла́съ и҃, два́жды: Сла́ва, и҆ ны́нѣ, пра́здника. и҆ чте́мъ  сло́во похва́льное а҆пⷭ҇ла. (с. т҃д ѡ҆б.) Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀  зе́млю: Сті́хъ: Нб҃са̀ повѣ́даютъ: Всѧ́кое дыха́нїе:  Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀ стїхи́ра а҆пⷭ҇ла,  гла́съ в҃: Бг҃осло́ве дѣ́вственниче: Канѡ́нъ пра́здника, со  і҆рмосо́мъ на д҃: і҆рмо́съ по два́жды: и҆ а҆пⷭ҇ла на ѕ҃: и҆  прпⷣбнагѡ, на д҃: Катава́сїа, пра́здника. По г҃-й пѣ́сни, 
Конда́къ прпⷣбнагѡ, гла́съ г҃. Подо́бенъ: Дв҃а дне́сь: 
Ѿ ри́ма возсїѧ́лъ є҆сѝ ꙗ҆́коже со́лнце вели́кое, и҆  къ ца́рскомꙋ гра́дꙋ дости́глъ є҆сѝ пребл҃же́нне, словесы̀  твои́ми просвѣща́ѧ сего̀ и҆ дѣ́лы, всѧ́кꙋ неразꙋ́мїѧ мглꙋ̀  ѿгонѧ̀. сегѡ̀ ра́ди тѧ̀ почита́емъ, ѻ҆тцє́въ сла́во,  а҆рсе́нїе прпⷣбне. 
И҆ і҆́косъ. и҆ сѣда́ленъ а҆пⷭ҇ла, гла́съ и҃. Сла́ва,  прпⷣбнагѡ, гла́съ и҆ подо́бенъ то́йже. И҆ ны́нѣ,  пра́здника. По ѕ҃-й пѣ́сни, 
Конда́къ а҆пⷭ҇ла, гла́съ в҃: 
Вели̑чїѧ твоѧ̑ дѣ́вственниче, кто̀ повѣ́сть; то́чиши  бо чꙋдеса̀, и҆ и҆злива́еши и҆сцѣлє́нїѧ, и҆ мо́лишисѧ ѡ҆  дꙋша́хъ на́шихъ, ꙗ҆́кѡ бг҃осло́въ и҆ дрꙋ́гъ хрⷭ҇то́въ. 
И҆ і҆́косъ. По ѳ҃-й пѣ́сни, свѣти́ленъ а҆пⷭ҇ла:  Сла́ва, а҆рсе́нїа: И҆ ны́нѣ, пра́здника: На хвали́техъ  стїхи̑ры пра́здника г҃: и҆ а҆пⷭ҇ла г҃, гла́съ и҃. Подо́бенъ:  Ѽ пресла́внагѡ чꙋдесѐ! Сла́ва, гла́съ то́йже:  Бл҃говѣ́стниче і҆ѡа́нне: И҆ ны́нѣ, пра́здника.  Славосло́вїе вели́кое. По трист҃о́мъ тропа́рь а҆пⷭ҇ла:  Сла́ва, прпⷣбнагѡ: И҆ ны́нѣ, пра́здника. Є҆ктєнїѝ, и҆  ѿпꙋ́стъ. И҆ дае́тсѧ є҆ле́й бра́тїи ѿ канди́ла ст҃а́гѡ,  пою́щымъ на́мъ стїхи́рꙋ самогла́снꙋ, ꙗ҆́коже оу҆каза́сѧ  септе́мврїа въ к҃ѕ-й де́нь: и҆ ча́съ а҃-й. На а҃-мъ часѣ̀,  тропа́рь, пра́здника, Сла́ва, а҆пⷭ҇ла: И҆ ны́нѣ,  бг҃оро́диченъ часѡ́въ. По трист҃о́мъ конда́къ пра́здника, и҆  (с. т҃є) прѡ́чаѧ: и҆ соверше́нный ѿпꙋ́стъ. На часѣ́хъ,  конда́къ пра́здника, и҆ а҆пⷭ҇ла, глаго́лемъ премѣнѧ́юще. На  лїтꙋргі́и, бл҃жє́нна пра́здника, пѣ́снь рѧдова́ѧ: и҆  а҆пⷭ҇ла ѕ҃-ѧ. Прокі́менъ, гла́съ и҃: Во всю̀ зе́млю и҆зы́де:  Сті́хъ: Нб҃са̀ повѣ́даютъ: А҆по́столъ собо́рнагѡ посла́нїѧ  і҆ѡа́ннова, зача́ло ѯ҃и: Є҆́же бѣ̀ и҆спе́рва:  А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑  гдⷭ҇и. Є҆ѵⷢ҇лїе і҆ѡа́нна, зача́ло ѯ҃а: Стоѧ́хꙋ при  крⷭ҇тѣ̀ і҆и҃совѣ: Прича́стенъ, Во всю̀ зе́млю: 
🕅комм. Оу҆ка́зъ ѡ҆ пра́здницѣ ст҃а́гѡ и҆  всехва́льнагѡ а҆пⷭ҇ла и҆ є҆ѵⷢ҇лі́ста і҆ѡа́нна бг҃осло́ва. 
Начина́етсѧ ѿ сꙋббѡ́ты в҃-ѧ недѣ́ли по па́сцѣ, и҆  восхо́дитъ до з҃-ѧ недѣ́ли ст҃ы́хъ ѻ҆тє́цъ. 
🕅комм. Подоба́етъ вѣ́дати. ꙗ҆́кѡ а҆́ще  слꙋчи́тсѧ ст҃а́гѡ і҆ѡа́нна бг҃осло́ва, въ недѣ́лю  мѷроно́сицъ, и҆лѝ ѡ҆ разсла́бленномъ, и҆лѝ самарѧны́ни,  и҆лѝ ѡ҆ слѣпо́мъ. 
Въ сꙋббѡ́тꙋ, на ма́лѣй вече́рни, на Гдⷭ҇и воззва́хъ,  стїхи̑ры воскрⷭ҇ны д҃: Сла́ва, а҆пⷭ҇ла: И҆ ны́нѣ,  бг҃оро́диченъ. На стїхо́внѣ стїхи́ра воскрⷭ҇на: и҆ а҆пⷭ҇ла  стїхо́вна вели́кїѧ вече́рни, съ припѣ́вы є҆гѡ̀. Сла́ва,  а҆пⷭ҇ла: И҆ ны́нѣ, бг҃оро́диченъ. Тропа́рь воскрⷭ҇нъ:  Сла́ва, а҆пⷭ҇ла: И҆ ны́нѣ, бг҃оро́диченъ: є҆ктенїа̀  ма́лаѧ, и҆ ѿпꙋ́стъ. На вели́цѣй вече́рни, по ѻ҆бы́чной  каѳі́смѣ, на Гдⷭ҇и воззва́хъ, стїхи̑ры воскрⷭ҇ны гла́са г҃:  и҆ пра́здника г҃: и҆ а҆пⷭ҇ла д҃. Сла́ва, пра́здника,  самогла́сенъ трїѡ́ди: И҆ ны́нѣ, бг҃оро́диченъ а҃-й гла́са.  Вхо́дъ, прокі́менъ днѐ. и҆ чтє́нїѧ а҆пⷭ҇ла г҃. На лїті́и  стїхи́ра хра́ма, и҆ а҆пⷭ҇ла самогла́сны: Сла́ва, а҆пⷭ҇ла: И҆  ны́нѣ, пра́здника. На стїхо́внѣ стїхи́ра воскрⷭ҇на, и҆  па́схи. Сла́ва, а҆пⷭ҇ла: И҆ ны́нѣ, трїѡ́ди. На  бл҃гослове́нїи хлѣ́бѡвъ тропа́рь: Бцⷣе дв҃о, два́жды: и҆  а҆пⷭ҇ла є҆ди́ножды. и҆ чте́нїе въ дѣѧ́нїихъ а҆пⷭ҇льскихъ.  [зрѝ] А҆́ще є҆́сть недѣ́лѧ (с. т҃є ѡ҆б.) мѷроно́сицъ,  на Бг҃ъ гдⷭ҇ь, тропа́рь воскрⷭ҇нъ: Є҆гда̀ снизше́лъ є҆сѝ  къ сме́рти: є҆ди́ножды. Бл҃гоѡбра́зный і҆ѡ́сифъ:  є҆ди́ножды. Сла́ва, а҆пⷭ҇ла: И҆ ны́нѣ, Мѷроно́сицамъ:  [зрѝ] А҆́ще ли во и҆́ны недѣ̑ли, Тропа́рь воскрⷭ҇нъ  два́жды: Сла́ва, а҆пⷭ҇ла: И҆ ны́нѣ, бг҃оро́диченъ а҃-й, въ  то́йже гла́съ. По каѳі́смахъ сѣда́льны воскрⷭ҇ны, и҆  бг҃оро́дичны и҆́хъ: и҆ чте́нїе во є҆ѵⷢ҇лїи толково́мъ.  Полѷеле́й и҆ сѣда́льны ѻ҆́ба а҆пⷭ҇ла: Сла́ва, сѣда́льны  по полѷеле́и: И҆ ны́нѣ, бг҃оро́диченъ: и҆ чте́нїе а҆пⷭ҇ла.  Степє́нна, и҆ прокі́менъ гла́са: Всѧ́кое дыха́нїе:  Є҆ѵⷢ҇лїе воскрⷭ҇но. Воскрⷭ҇нїе хрⷭ҇то́во: три́жды:  ѱало́мъ н҃. стїхи́ра воскрⷭ҇на. Канѡ́нъ па́схи, со  і҆рмосо́мъ, и҆ съ бг҃оро́дичны и҆́хъ, на ѕ҃: и҆ а҆пⷭ҇ла на  д҃: и҆ трїѡ́ди на д҃. Пое́мъ же си́це: на ко́ейждо пѣ́сни  тропа́рь воскрⷭ҇нъ є҆ди́нъ, и҆ пра́здника а҃, и҆ трⷪ҇ченъ,  и҆ бг҃оро́диченъ. Катава́сїа: Воскрⷭ҇нїѧ де́нь: По г҃-й  пѣ́сни, конда́къ а҆пⷭ҇ла, и҆ і҆́косъ: и҆ сѣда́ленъ є҆гѡ̀  два́жды: Сла́ва, и҆ ны́нѣ, пра́здника: и҆ чте́нїе  а҆по́стола. По ѕ҃-й пѣ́сни, конда́къ пра́здника, и҆  і҆́косъ. На ѳ҃-й пѣ́сни, Чⷭ҇тнѣ́йшꙋю не пое́мъ.  Свѣти́ленъ па́схи. Сла́ва, а҆пⷭ҇ла: И҆ ны́нѣ, пра́здника.  На хвали́техъ, стїхи̑ры воскрⷭ҇ны д҃: и҆ а҆пⷭ҇ла д҃, со  сла́внымъ, и҆ съ припѣ́вы є҆гѡ̀. Сла́ва, пра́здника: И҆  ны́нѣ, Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ. є҆ктєнїѝ, и҆ ѡ҆глаше́нїе,  и҆ ѿпꙋ́стъ. и҆ ѻ҆бы́чное и҆схожде́нїе въ притво́ръ.  Сла́ва, и҆ ны́нѣ, стїхи́ра є҆ѵⷢ҇льскаѧ, и҆ ча́съ а҃-й. На  часѣ́хъ, тропа́рь воскрⷭ҇нъ. Сла́ва, а҆пⷭ҇ла: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, кондакѝ  премѣнѧ́юще глаго́лемъ. На лїтꙋргі́и, бл҃жє́нна гла́са, на  д҃: и҆ трїѡ́ди пѣ́снь г҃-ѧ, на д҃: и҆ а҆пⷭ҇ла, пѣ́снь ѕ҃,  на д҃. По вхо́дѣ тропа́рь воскрⷭ҇нъ, и҆ а҆пⷭ҇ла. Сла́ва,  конда́къ а҆пⷭ҇ла: И҆ (с. т҃ѕ) ны́нѣ, пра́здника.  Прокі́менъ, а҆по́столъ, А҆ллилꙋ́їа, є҆ѵⷢ҇лїе и҆ прича́стенъ  пре́жде днѐ, и҆ а҆пⷭ҇ла. [зрѝ] Ст҃а́гѡ же а҆рсе́нїа  слꙋ́жба ѡ҆ставлѧ́етсѧ, и҆ пое́тсѧ, є҆гда̀ хо́щетъ  настоѧ́тель, и҆лѝ цр҃кве нача́льникъ. 
🕅комм. Ѡ҆ то́мже пра́здницѣ подоба́етъ  вѣ́дати, а҆́ще слꙋчи́тсѧ пра́здникъ ст҃а́гѡ а҆пⷭ҇ла  і҆ѡа́нна бг҃осло́ва, въ сре́дꙋ преполове́нїѧ. 
Во вто́рникъ на ма́лѣй вече́рни, стїхи̑ры а҆пⷭ҇ла на  д҃: Сла́ва, а҆пⷭ҇ла: И҆ ны́нѣ, пра́здника. На стїхо́внѣ  стїхи̑ры а҆пⷭ҇ла, вели́кїѧ вече́рни, со стїхѝ и҆́хъ.  Сла́ва, а҆пⷭ҇ла: И҆ ны́нѣ, пра́здника. По трист҃о́мъ  тропа́рь а҆пⷭ҇ла: Сла́ва, и҆ ны́нѣ, пра́здника. є҆ктенїа̀  ма́лаѧ, и҆ ѿпꙋ́стъ. А҆́ще ли не бꙋ́детъ бдѣ́нїѧ, на  повече́рїи конда́къ а҆пⷭ҇ла. Сла́ва, и҆ ны́нѣ, пра́здника.  На вели́цѣй вече́рни, пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры пра́здника на д҃:  и҆ а҆пⷭ҇ла на д҃. Сла́ва, а҆пⷭ҇ла. И҆ ны́нѣ, пра́здника.  Вхо́дъ. Прокі́менъ днѐ. и҆ чтє́нїѧ пра́здника, и҆  а҆по́стола. На лїті́и стїхи́ра хра́ма, и҆ а҆пⷭ҇ла  самогла́сны: Сла́ва, а҆пⷭ҇ла: И҆ ны́нѣ, пра́здника. На  стїхо́внѣ стїхи̑ры пра́здника, со стїхѝ и҆́хъ. Сла́ва  а҆пⷭ҇ла: И҆ ны́нѣ, пра́здника. На бл҃гослове́нїи хлѣ́бѡвъ,  тропа́рь пра́здника, два́жды: и҆ а҆пⷭ҇ла є҆ди́ножды. и҆  чте́нїе а҆по́стола во а҆покалѵ́ѱїи. На оу҆́трени, на Бг҃ъ  гдⷭ҇ь, тропа́рь пра́здника два́жды. Сла́ва, а҆пⷭ҇ла: И҆  ны́нѣ, пра́здника. По каѳі́смахъ сѣда́льны пра́здника, и҆  чте́нїе пра́здника. Полѷеле́й, и҆ сѣда́льны а҆пⷭ҇ла  ѻ҆́ба: Сла́ва, по полѷеле́и сѣда́ленъ: И҆ ны́нѣ,  бг҃оро́диченъ є҆гѡ̀: и҆ чте́нїе а҆по́стола: Степє́нна, а҃- й а҆нтїфѡ́нъ д҃-гѡ гла́са. Прокі́менъ а҆пⷭ҇ла: Всѧ́кое  дыха́нїе: Є҆ѵⷢ҇лїе а҆пⷭ҇ла. Воскрⷭ҇нїе хрⷭ҇то́во: ѱало́мъ  н҃. стїхи́ра а҆пⷭ҇ла. Канѡ́нъ пра́здника, гла́съ д҃, со  і҆рмосо́мъ на д҃: и҆ а҆пⷭ҇ла на ѕ҃. и҆ дрꙋгі́й канѡ́нъ  пра́здника, (с. т҃ѕ ѡ҆б.) гла́съ и҃, на д҃. Катава́сїа,  і҆рмо́съ пра́здника, и҃ гла́са, ѻ҆́ба ли̑ка вкꙋ́пѣ. По г҃- й пѣ́сни конда́къ и҆ і҆́косъ а҆пⷭ҇ла, и҆ сѣда́ленъ  а҆пⷭ҇ла, два́жды. Сла́ва, и҆ ны́нѣ, пра́здника, и҆ чте́нїе  а҆по́стола. По ѕ҃-й пѣ́сни, конда́къ и҆ і҆́косъ пра́здника.  На ѳ҃-й пѣ́сни, Чⷭ҇тнѣ́йшꙋю не пое́мъ. Свѣти́ленъ  пра́здника. Сла́ва, а҆пⷭ҇ла: И҆ ны́нѣ, пра́здника. На  хвали́техъ стїхи̑ры пра́здника г҃, и҆ а҆пⷭ҇ла г҃: Сла́ва,  а҆пⷭ҇ла, гла́съ и҃: Є҆ѵⷢ҇лі́сте і҆ѡа́нне: И҆ ны́нѣ,  пра́здника. Славосло́вїе вели́кое. По трист҃о́мъ тропа́рь  а҆пⷭ҇ла. Сла́ва, и҆ ны́нѣ, пра́здника. є҆ктєнїѝ, и҆  ѡ҆глаше́нїе, и҆ ѿпꙋ́стъ, и҆ ѻ҆бы́чное и҆схожде́нїе, и҆  ча́съ а҃-й въ притво́рѣ. На часѣ́хъ, тропа́рь пра́здника.  Сла́ва, а҆пⷭ҇ла: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, кондакѝ глаго́лемъ премѣнѧ́юще. На  лїтꙋргі́и, бл҃жє́нна пра́здника, ѿ канѡ́на д҃-гѡ гла́са,  пѣ́снь г҃-ѧ, на д҃: и҆ а҆пⷭ҇ла пѣ́снь ѕ҃-ѧ, на д҃. По  вхо́дѣ тропа́рь пра́здника, и҆ а҆пⷭ҇ла. Сла́ва, конда́къ,  а҆пⷭ҇ла: И҆ ны́нѣ, пра́здника. Прокі́менъ, а҆по́столъ,  А҆ллилꙋ́їа, є҆ѵⷢ҇лїе и҆ прича́стны пре́жде пра́здника:  та́же а҆пⷭ҇ла. Ст҃а́гѡ же а҆рсе́нїа слꙋ́жба пое́тсѧ во и҆́нъ  де́нь. 
🕅комм. Ѡ҆ то́мже пра́здницѣ подоба́етъ  вѣ́дати, а҆́ще слꙋчи́тсѧ па́мѧть ст҃а́гѡ а҆пⷭ҇ла і҆ѡа́нна  бг҃осло́ва въ недѣ́лю самарѧны́ни. 
Ѡ҆ставлѧ́етсѧ слꙋ́жба преполове́нїѧ, и҆ пое́тсѧ  воскрⷭ҇на, и҆ самарѧны́ни, и҆ бг҃осло́ва, ꙗ҆́коже  оу҆каза́сѧ пре́жде во и҆́ны недѣ̑ли. 
🕅комм. Ѡ҆ то́мже пра́здницѣ, а҆́ще  слꙋчи́тсѧ ст҃а́гѡ а҆пⷭ҇ла і҆ѡа́нна бг҃осло́ва въ сре́дꙋ  пред̾ вознесе́нїемъ, во ѿда́нїе па́схи. 
Во вто́рникъ ве́чера, на ма́лѣй вече́рни, стїхи̑ры  а҆пⷭ҇ла на д҃. Сла́ва, а҆пⷭ҇ла: И҆ ны́нѣ, днѐ. На  стїхо́внѣ стїхи̑ры а҆пⷭ҇ла, вели́кїѧ вече́рни, съ припѣ́вы  и҆́хъ. Сла́ва, а҆пⷭ҇ла: И҆ ны́нѣ, днѐ. Тропа́рь а҆пⷭ҇ла:  Сла́ва, и҆ ны́нѣ: Всѧ̑ па́че: (с. т҃з) Є҆ктенїа̀ ма́лаѧ,  и҆ ѿпꙋ́стъ. [зрѝ] А҆́ще же нѣ́сть бдѣ́нїѧ, на  повече́рїи глаго́лемъ конда́къ а҆пⷭ҇ла: Сла́ва, и҆ ны́нѣ,  па́схи: А҆́ще и҆ во гро́бъ: На вели́цѣй вече́рни, по  ѻ҆бы́чномъ ѱалмѣ̀, пое́мъ Бл҃же́нъ мꙋ́жъ, а҃ а҆нтїфѡ́нъ.  На Гдⷭ҇и воззва́хъ, стїхи̑ры ѡ҆ слѣпо́мъ, на ѕ҃: и҆ а҆пⷭ҇ла  на д҃. Сла́ва, а҆пⷭ҇ла: И҆ ны́нѣ, днѐ: Кто̀ возглаго́летъ:  Вхо́дъ: Прокі́менъ днѐ, и҆ чте́нїе а҆по́стола. На лїті́и  стїхи́ра хра́ма: и҆ а҆пⷭ҇ла самогла́сны. Сла́ва, а҆пⷭ҇ла: И҆  ны́нѣ: Сѐ и҆спо́лнисѧ: На стїхо́внѣ стїхи́ра воскрⷭ҇на,  гла́съ є҃: Тебѐ воплоще́ннаго: Та́же стїхи̑ры па́схи, съ  припѣ́вы и҆́хъ. Сла́ва, а҆пⷭ҇ла: И҆ ны́нѣ, па́схи,  Воскрⷭ҇нїѧ де́нь: и҆ Хрⷭ҇то́съ воскр҃се: є҆ди́ножды. На  бл҃гослове́нїи хлѣ́бѡвъ тропа́рь а҆пⷭ҇ла, два́жды: и҆ Бцⷣе  дв҃о, є҆ди́ножды. и҆ чте́нїе во ѿкрове́нїи а҆пⷭ҇ла  і҆ѡа́нна. [зрѝ] А҆́ще же нѣ́сть бдѣ́нїѧ, по Ны́нѣ  ѿпꙋща́еши, и҆ по трист҃о́мъ, тропа́рь воскрⷭ҇нъ гла́са:  Сла́ва, а҆пⷭ҇ла: И҆ ны́нѣ, бг҃оро́диченъ: и҆ ѿпꙋ́стъ.  Полꙋ́нощницꙋ же пое́мъ по ѻ҆бы́чаю. По а҃-мъ трист҃о́мъ,  вмѣ́стѡ Сѐ жени́хъ: глаго́лемъ тропа́рь воскрⷭ҇нъ:  Собезнача́льное сло́во: Сла́ва, и҆ ны́нѣ, бг҃оро́диченъ  є҆гѡ̀. По в҃-мъ, вмѣ́стѡ Помѧнѝ гдⷭ҇и, конда́къ па́схи:  А҆́ще и҆ во гро́бъ: Посе́мъ, Гдⷭ҇и поми́лꙋй, в҃і. и҆  ѿпꙋ́стъ. Мл҃твы же, Помѧнѝ гдⷭ҇и, не глаго́лемъ. На Бг҃ъ  гдⷭ҇ь, тропа́рь воскрⷭ҇нъ два́жды, гла́съ є҃:  Собезнача́льное сло́во: Сла́ва, а҆пⷭ҇ла: И҆ ны́нѣ: Всѧ̑  па́че смы́сла: По а҃-й каѳі́смѣ сѣда́ленъ воскрⷭ҇нъ, и҆  чте́нїе. По в҃-й каѳі́смѣ сѣда́ленъ ѡ҆ слѣпо́мъ, и҆  чте́нїе. Полѷеле́й, и҆ сѣда́ленъ а҆пⷭ҇ла, всѝ по  є҆ди́ножды: и҆ чте́нїе. Степє́нна, а҃-й а҆нтїфѡ́нъ д҃-гѡ  гла́са. Прокі́менъ а҆пⷭ҇ла: и҆ Всѧ́кое дыха́нїе: Є҆ѵⷢ҇лїе  а҆пⷭ҇ла: Воскрⷭ҇нїе хрⷭ҇то́во: ѱало́мъ н҃. стїхи́ра  а҆пⷭ҇ла. Канѡ́нъ па́схи, без̾ бг҃оро́дичнѡвъ, со (с. т҃з  ѡ҆б.) і҆рмосо́мъ на ѕ҃: и҆ а҆пⷭ҇ла на д҃, и҆ ѡ҆ слѣпо́мъ на  д҃. Пое́мъ же во всѧ́кой пѣ́сни тропа́рь ѡ҆ слѣпо́мъ по  два́жды: Сла́ва, трⷪ҇ченъ: И҆ ны́нѣ, бг҃оро́диченъ.  Катава́сїа, і҆рмо́съ: Сп҃си́телю бг҃ꙋ: ѻ҆́ба ли̑ка вкꙋ́пѣ.  [Предпра́зднства же канѡ́нъ здѣ̀ ѡ҆ставлѧ́етсѧ: и҆ пое́мъ  є҆гѡ̀ во вто́рникъ напредѝ.] По г҃-й пѣ́сни, конда́къ и҆  і҆́косъ а҆пⷭ҇ла. Та́же ѵ҆пакоѝ па́сцѣ: Предвари́вшыѧ  оу҆́трѡ: Сла́ва, сѣда́ленъ а҆пⷭ҇ла. И҆ ны́нѣ, слѣпа́гѡ:  и҆ чте́нїе а҆пⷭ҇ла. По ѕ҃-й пѣ́сни, конда́къ и҆ і҆́косъ  па́схи. На ѳ҃-й пѣ́сни, Чⷭ҇тнѣ́йшꙋю не пое́мъ. Свѣти́ленъ  па́схи: Сла́ва, а҆пⷭ҇ла: И҆ ны́нѣ, слѣпа́гѡ. На хвали́техъ  стїхи̑ры а҆пⷭ҇ла на д҃. Та́же, да воскрⷭ҇нетъ бг҃ъ: и҆  стїхи̑ры па́схи съ припѣ́вы и҆́хъ. Сла́ва, а҆пⷭ҇ла: И҆  ны́нѣ, па́схи, гла́съ є҃: Воскрⷭ҇нїѧ де́нь: и҆ Хрⷭ҇то́съ  воскр҃се: є҆ди́ножды. Славосло́вїе вели́кое. Тропа́рь  воскрⷭ҇нъ: Сла́ва, а҆пⷭ҇ла: И҆ ны́нѣ: Всѧ̑ па́че смы́сла:  Є҆ктєнїѝ, и҆ ѡ҆глаше́нїе, и҆ ѿпꙋ́стъ, и҆ и҆схожде́нїе,  и҆ ча́съ а҃-й въ притво́рѣ. На часѣ́хъ, тропа́рь  воскрⷭ҇нъ: Сла́ва, а҆пⷭ҇ла: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ: кондакѝ па́схи, и҆ а҆пⷭ҇ла,  премѣнѧ́емъ. На лїтꙋргі́и, бл҃жє́нна ѿ канѡ́на па́схи,  пѣ́снь г҃, на д҃: и҆ а҆пⷭ҇ла пѣ́снь ѕ҃, на д҃. По вхо́дѣ  тропа́рь воскрⷭ҇нъ, и҆ а҆пⷭ҇ла: Сла́ва, конда́къ а҆пⷭ҇ла: И҆  ны́нѣ, па́схи. Прокі́менъ, и҆ А҆ллилꙋ́їа па́схи, и҆  а҆пⷭ҇ла. А҆по́столъ, и҆ є҆ѵⷢ҇лїе днѐ, и҆ а҆пⷭ҇ла.  Прича́стенъ: Тѣ́ло хрⷭ҇то́во: Дрꙋгі́й: Во всю̀ зе́млю: 
🕅комм. Ѡ҆ то́мже пра́здницѣ подоба́етъ  вѣ́дати, а҆́ще слꙋчи́тсѧ ст҃а́гѡ а҆пⷭ҇ла і҆ѡа́нна  бг҃осло́ва въ четверто́къ вознесе́нїѧ. 
На ма́лѣй вече́рни, стїхи̑ры пра́здника на д҃: Сла́ва,  а҆пⷭ҇ла: И҆ ны́нѣ, пра́здника. На стїхо́внѣ стїхи̑ры  а҆пⷭ҇ла, съ припѣ́вы и҆́хъ, вели́кїѧ вече́рни. Сла́ва,  а҆пⷭ҇ла: И҆ ны́нѣ, пра́здника. Тропа́рь а҆пⷭ҇ла: Сла́ва, и҆  ны́нѣ, пра́здника. (с. т҃и) Є҆ктенїа̀ ма́лаѧ, и҆  ѿпꙋ́стъ. [зрѝ] А҆́ще ли нѣ́сть бдѣ́нїѧ, на повече́рїи  конда́къ а҆пⷭ҇ла: Сла́ва, и҆ ны́нѣ, пра́здника. На  вели́цѣй вече́рни: Бл҃же́нъ мꙋ́жъ, а҃-й а҆нтїфѡ́нъ. На  Гдⷭ҇и воззва́хъ стїхи̑ры пра́здника, на ѕ҃: и҆ а҆пⷭ҇ла на  д҃: Сла́ва, а҆пⷭ҇ла: И҆ ны́нѣ, пра́здника. Вхо́дъ.  Прокі́менъ днѐ, и҆ чте́нїе пра́здника, и҆ а҆пⷭ҇ла. На  лїті́и стїхи̑ры пра́здника, и҆ а҆пⷭ҇ла: Сла́ва, а҆пⷭ҇ла: И҆  ны́нѣ, пра́здника. На стїхо́внѣ стїхи̑ры пра́здника, съ  припѣ́вы и҆́хъ: Сла́ва, а҆пⷭ҇ла. И҆ ны́нѣ, пра́здника. На  бл҃гослове́нїи хлѣ́бѡвъ тропа́рь пра́здника, два́жды: и҆  а҆пⷭ҇ла є҆ди́ножды, и҆ чте́нїе пра́здника. На Бг҃ъ гдⷭ҇ь  тропа́рь пра́здника, два́жды. Сла́ва, а҆пⷭ҇ла: И҆ ны́нѣ,  пра́здника. По каѳі́смахъ сѣда́льны пра́здника, и҆ чте́нїе.  Полѷеле́й, и҆ сѣда́ленъ пра́здника, и҆ чте́нїе пра́здника.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, и҆  є҆ѵⷢ҇лїе пра́здника. Воскрⷭ҇нїе хрⷭ҇то́во: ѱало́мъ н҃.  стїхи́ра пра́здника. Канѡ́нъ пра́здника, гла́съ є҃, со  і҆рмосо́мъ на ѕ҃: и҆ а҆пⷭ҇ла, на д҃: и҆ дрꙋгі́й, пра́здника,  на д҃. Катава́сїа: Бж҃е́ственнымъ покрове́нъ: ѻ҆́ба ли̑ка  вкꙋ́пѣ. По г҃-й пѣ́сни, конда́къ и҆ і҆́косъ а҆пⷭ҇ла, и҆  сѣда́ленъ, два́жды: Сла́ва, и҆ ны́нѣ, пра́здника, и҆  чте́нїе а҆пⷭ҇ла. По ѕ҃-й пѣ́сни, конда́къ и҆ і҆́косъ,  пра́здника. На ѳ҃-й пѣ́сни, Чⷭ҇тнѣ́йшꙋю не пое́мъ, но  пое́мъ припѣ́вы пра́здника: къ тропарє́мъ же а҆пⷭ҇ла:  Ст҃ы́й а҆пⷭ҇ле и҆ є҆ѵⷢ҇лі́сте і҆ѡа́нне бг҃осло́ве, молѝ  бг҃а ѡ҆ на́съ. Свѣти́ленъ пра́здника: Сла́ва, а҆пⷭ҇ла: И҆  ны́нѣ, пра́здника: На хвали́техъ стїхи̑ры на ѕ҃, пра́здника  г҃: и҆ а҆пⷭ҇ла г҃: Сла́ва, а҆пⷭ҇ла: И҆ ны́нѣ, пра́здника.  Славосло́вїе вели́кое: По трист҃о́мъ тропа́рь а҆пⷭ҇ла.  Сла́ва, и҆ ны́нѣ, пра́здника. Є҆ктєнїѝ, и҆ ѡ҆глаше́нїе,  и҆ ѿпꙋ́стъ. дае́тсѧ же и҆ ст҃ы́й є҆ле́й бра́тїи ѿ  канди́ла ст҃а́гѡ. И҆ ѻ҆бы́чное (с. т҃и ѡ҆б.) и҆схожде́нїе,  и҆ ча́съ а҃, въ притво́рѣ. На часѣ́хъ, тропа́рь  пра́здника: Сла́ва, а҆пⷭ҇ла: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ: Конда́къ пра́здника, и҆ а҆пⷭ҇ла,  премѣнѧ́емъ. На лїтꙋргі́и, и҆з̾ѡбрази́тєльнаѧ: и҆ ѿ  канѡ́на пра́здника: гла́съ є҃, пѣ́снь г҃-ѧ, на д҃: и҆  а҆пⷭ҇ла, пѣ́снь ѕ҃-ѧ, на д҃. Вхо́дное пра́здника. Тропа́рь  пра́здника, и҆ а҆пⷭ҇ла: Сла́ва, конда́къ а҆пⷭ҇ла: И҆ ны́нѣ,  пра́здника. Прокі́менъ, а҆по́столъ, А҆ллилꙋ́їа, є҆ѵⷢ҇лїе,  и҆ прича́стенъ, пре́жде пра́здника, и҆ а҆пⷭ҇ла. [зрѝ]  Ст҃а́гѡ же а҆рсе́нїа слꙋ́жба ѡ҆ставлѧ́етсѧ, и҆ пое́тсѧ,  є҆гда̀ разсꙋ́дитъ є҆кклисїа́рхъ. 
🕅комм. Ѡ҆ то́мже подоба́етъ вѣ́дати, а҆́ще  слꙋчи́тсѧ ст҃а́гѡ а҆пⷭ҇ла і҆ѡа́нна бг҃осло́ва въ недѣ́лю  з҃-ю по па́сцѣ, ст҃ы́хъ ѻ҆тє́цъ тре́хъ сѡ́тъ и҆ и҃і:  ѡ҆ставлѧ́етсѧ слꙋ́жба вознесе́нїѧ и҆ пое́тсѧ воскрⷭ҇на, и҆  бг҃осло́ва, и҆ ст҃ы́хъ ѻ҆тцє́въ. 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны, на  д҃: Сла́ва, а҆пⷭ҇ла, гла́съ в҃: Сы́на гро́мова: И҆ ны́нѣ,  бг҃оро́диченъ, ма́лыѧ вече́рни. На стїхо́внѣ стїхи́ра  воскрⷭ҇на є҆ди́на. ꙗ҆́же а҆пⷭ҇ла, стїхо́вна вели́кїѧ  вече́рни, съ припѣ́вы свои́ми. Сла́ва, а҆пⷭ҇ла: И҆ ны́нѣ,  бг҃оро́диченъ по гла́сꙋ. По трист҃о́мъ тропа́рь воскрⷭ҇нъ,  и҆ ѻ҆тцє́въ: Сла́ва, а҆пⷭ҇ла, И҆ ны́нѣ, пра́здника.  Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, по  ѻ҆бы́чномъ ѱалмѣ̀, и҆ по каѳі́смѣ, на Гдⷭ҇и воззва́хъ  стїхи̑ры воскрⷭ҇ны г҃: и҆ ѻ҆тцє́въ д҃: и҆ а҆пⷭ҇ла г҃:  Сла́ва, ѻ҆тцє́въ: И҆ ны́нѣ, бг҃оро́диченъ а҃-й гла́са.  Вхо́дъ, прокі́менъ днѐ, и҆ чте́нїе ѻ҆тцє́въ: и҆ а҆пⷭ҇ла.  На лїті́и стїхи́ра ѻ҆тцє́въ, гла́съ г҃, и҆ а҆пⷭ҇ла  самогла́сны: Сла́ва, а҆пⷭ҇ла. И҆ ны́нѣ, пра́здника. На  стїхо́внѣ стїхи̑ры воскрⷭ҇ны. Сла́ва, ѻ҆тцє́въ: И҆  ны́нѣ, пра́здника. На бл҃гослове́нїи хлѣ́бѡвъ тропа́рь:  Бцⷣе дв҃о, два́жды: и҆ а҆пⷭ҇ла, (с. т҃ѳ) є҆ди́ножды: и҆  чте́нїе. На Бг҃ъ гдⷭ҇ь, тропа́рь воскрⷭ҇нъ, и҆ ѻ҆тцє́въ:  Сла́ва, а҆пⷭ҇ла: И҆ ны́нѣ, бг҃оро́диченъ. По каѳі́смахъ  сѣда́льны воскрⷭ҇ны, съ бг҃оро́дичны и҆́хъ, и҆ чте́нїе во  є҆ѵⷢ҇лїи толково́мъ. Полѷеле́й, и҆ сѣда́льны ст҃а́гѡ  всѝ, и҆ чте́нїе а҆пⷭ҇ла. Степє́нна: и҆ прокі́менъ гла́са.  Всѧ́кое дыха́нїе: Є҆ѵⷢ҇лїе воскрⷭ҇ное. Воскрⷭ҇нїе  хрⷭ҇то́во: ѱало́мъ н҃. стїхи́ра воскрⷭ҇на, и҆ про́чее.  Канѡ́нъ воскрⷭ҇нъ со і҆рмосо́мъ на д҃: и҆ а҆пⷭ҇ла на д҃: и҆  ѻ҆тцє́въ, на ѕ҃. Катава́сїа: Бж҃е́ственнымъ покрове́нъ: По  г҃-й пѣ́сни, конда́къ и҆ і҆́косъ а҆пⷭ҇ла, и҆ сѣда́ленъ  ѻ҆тцє́въ: Сла́ва, а҆пⷭ҇ла: И҆ ны́нѣ, бг҃оро́диченъ, и҆  чте́нїе а҆пⷭ҇ла. По ѕ҃-й пѣ́сни, конда́къ и҆ і҆́косъ  ѻ҆тцє́въ, и҆ про́логъ. Свѣти́ленъ воскрⷭ҇нъ, и҆  ѻ҆тцє́въ: Сла́ва, а҆пⷭ҇ла: И҆ ны́нѣ, бг҃оро́диченъ. На  хвали́техъ стїхи̑ры воскрⷭ҇ны г҃, и҆ ѻ҆тцє́въ в҃, и҆  а҆пⷭ҇ла со сла́внымъ г҃. Сла́ва, ѻ҆тцє́въ: И҆ ны́нѣ,  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ. Є҆ктєнїѝ, и҆ ѡ҆глаше́нїе и҆ ѿпꙋ́стъ, и҆  ѻ҆бы́чное и҆схожде́нїе. Сла́ва, и҆ ны́нѣ, стїхи́ра  є҆ѵⷢ҇льскаѧ, и҆ ча́съ а҃-й въ притво́рѣ. На часѣ́хъ,  тропа́рь воскрⷭ҇нъ: Сла́ва, ѻ҆тцє́въ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ: конда́къ воскрⷭ҇нъ.  На г҃-мъ часѣ̀, тропа́рь воскрⷭ҇нъ: Сла́ва, а҆пⷭ҇ла. По  Ѻ҆́ч҃е на́шъ: кондакѝ а҆пⷭ҇ла и҆ ѻ҆тцє́въ, глаго́лемъ  премѣнѧ́юще. На лїтꙋргі́и, бл҃жє́нна гла́са на д҃, и҆  ѻ҆тцє́въ пѣ́снь г҃-ѧ, на д҃, и҆ а҆пⷭ҇ла пѣ́снь ѕ҃-ѧ, на  д҃. По вхо́дѣ тропа́рь воскрⷭ҇нъ, и҆ ѻ҆тцє́въ, и҆  а҆пⷭ҇ла. Та́же, конда́къ ѻ҆тцє́въ: Сла́ва, а҆пⷭ҇ла: И҆  ны́нѣ, пра́здника. Прокі́менъ, а҆по́столъ, А҆ллилꙋ́їа, и҆  є҆ѵⷢ҇лїе ѻ҆тцє́въ и҆ а҆пⷭ҇ла. Прича́стный: Хвали́те  гдⷭ҇а: Дрꙋгі́й: Во всю̀ зе́млю: 
(с. т҃ѳ ѡ҆б.) 
ѳ҃. Ст҃а́гѡ прⷪ҇ро́ка и҆са́їи: И҆ ст҃а́гѡ мч҃нка  хрїстофо́ра. 
Стїхи̑ры прⷪ҇ро́ка, гла́съ д҃. Подо́бенъ: Да́лъ є҆сѝ  зна́менїе: и҆ мч҃нка, гла́съ то́йже. Подо́бенъ: Ꙗ҆́кѡ  до́блѧ: Тропа́рь, гла́съ в҃: Прⷪ҇ро́ка твоегѡ̀: пи́санъ  септе́мврїа въ д҃-й де́нь. 
Мч҃нка тропа́рь, гла́съ д҃: 
Ѻ҆де́ждами ѿ крове́й оу҆краша́ѧйсѧ гдⷭ҇еви  предстои́ши цр҃ю̀ си́лъ, хрїстофо́ре приснопа́мѧтне:  ѿѻнꙋ́дꙋже со безпло́тными и҆ мч҃нки пое́ши трист҃ы́мъ и҆  стра́шнымъ сладкопѣ́нїемъ. тѣ́мже мл҃твами твои́ми сп҃са́й  ста́до твоѐ. 
Канѡ́нъ пра́здника, и҆ ст҃ы́хъ: прⷪ҇ро́ка и҆ мч҃нка,  гла́съ д҃: Прⷪ҇ро́ка г҃ стїха̀: И҆ мч҃нка г҃ стїха̀, съ  бг҃оро́дичнымъ. По г҃-й пѣ́сни, сѣда́ленъ, гла́съ д҃, и҆  мч҃нка, гла́съ то́йже. По ѕ҃-й пѣ́сни, 
Конда́къ прⷪ҇ро́ка, гла́съ в҃: Подо́бенъ: Въ мл҃твахъ: 
Прⷪ҇ро́чества дарова́нїе прїе́мъ прⷪ҇рокомч҃нче, и҆са́їе  бг҃опроповѣ́дниче, всѣ̑мъ и҆з̾ѧсни́лъ є҆сѝ  вочл҃вѣ́ченїе гдⷭ҇не, возгласи́въ велегла́снѡ концє́мъ:  сѐ дв҃а во чре́вѣ прїи́метъ. 
И҆ і҆́косъ. 
🕂 И҆ пренесе́нїе чⷭ҇тны́хъ моще́й, и҆́же во  ст҃ы́хъ ѻ҆тца̀ на́шегѡ нїкола́а чꙋдотво́рца, ѿ мѵ́ръ въ  ба́ръ гра́дъ. 
На вече́рни, стїхологисꙋ́емъ: Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, пое́мъ стїхи̑ры пра́здника  г҃, и҆ ст҃а́гѡ є҃, гла́съ и҃. Подо́бенъ: На нб҃о текꙋ́щее:  Сла́ва, гла́съ ѕ҃: Ст҃и́телей оу҆добре́нїе: И҆ ны́нѣ,  пра́здника. Вхо́дъ. Прокі́менъ днѐ: и҆ чтє́нїѧ г҃,  ст҃и́тєльскаѧ. На лїті́и стїхи́ра хра́ма: и҆ ст҃и́телѧ,  гла́съ в҃, самогла́сны. Сла́ва, гла́съ ѕ҃: Бл҃гі́й ра́бе: И҆  ны́нѣ, пра́здника. На стїхо́внѣ стїхи̑ры, гла́съ д҃.  Подо́бенъ: Ꙗ҆́кѡ до́блѧ: съ (с. т҃і) припѣ́вы и҆́хъ.  Сла́ва, гла́съ ѕ҃: Человѣ́че бж҃їй: И҆ ны́нѣ, пра́здника.  По Ны́нѣ ѿпꙋща́еши: и҆ по трист҃о́мъ, 
Тропа́рь, гла́съ д҃: 
Приспѣ̀ де́нь свѣ́тлагѡ торжества̀, гра́дъ ба́рскїй  ра́дꙋетсѧ, и҆ съ ни́мъ вселе́ннаѧ всѧ̀ ликовствꙋ́етъ  пѣ́сньми и҆ пѣ́ньми дх҃о́вными: дне́сь бо сщ҃е́нное  торжество̀, въ пренесе́нїе честны́хъ и҆ многоцѣле́бныхъ  моще́й ст҃и́телѧ и҆ чꙋдотво́рца нїкола́а, ꙗ҆́коже со́лнце  незаходи́мое возсїѧ̀ свѣтоза́рными лꙋча́ми, разгонѧ́ѧ тьмꙋ̀  и҆скꙋше́нїй же и҆ бѣ́дъ, ѡ҆ вопїю́щихъ вѣ́рнѡ: сп҃са́й  на́съ ꙗ҆́кѡ предста́тель на́шъ вели́кїй нїко́лае. 
Сла́ва, и҆ ны́нѣ, пра́здника. На оу҆́трени, на Бг҃ъ  гдⷭ҇ь, тропа́рь пра́здника два́жды: Сла́ва, ст҃а́гѡ. И҆  ны́нѣ, пра́здника, и҆ ѻ҆бы̑чныѧ каѳі̑смы. По а҃-й  каѳі́смѣ сѣда́ленъ пра́здника, два́жды: и҆ чте́нїе ѡ҆  пренесе́нїи моще́й ст҃а́гѡ. По в҃-й каѳі́смѣ сѣда́ленъ,  гла́съ д҃, два́жды. Сла́ва, и҆ ны́нѣ, пра́здника. По  полѷеле́и сѣда́ленъ, гла́съ а҃, два́жды: Сла́ва, и҆  ны́нѣ, бг҃оро́диченъ. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, гла́съ д҃: Чⷭ҇тна̀ пред̾ гдⷭ҇емъ  сме́рть прпⷣбныхъ є҆гѡ̀. Сті́хъ: Что̀ возда́мъ гдⷭ҇еви:  Всѧ́кое дыха́нїе: Є҆ѵⷢ҇лїе і҆ѡа́нна, зача́ло л҃є, ѿ  полꙋ̀: Не входѧ́й две́рьми: По н҃-мъ ѱалмѣ̀ стїхи́ра,  гла́съ ѕ҃: Наслѣ́дниче бж҃їй: Канѡ́нъ пра́здника, со  і҆рмосо́мъ на ѕ҃: и҆ ст҃а́гѡ два̀ канѡ́на, на и҃: є҆ди́нъ,  гла́съ и҃, дрꙋгі́й, гла́съ д҃. Катава́сїа пра́здника. По г҃- й пѣ́сни, конда́къ и҆ і҆́косъ пра́здника, и҆ сѣда́ленъ  ст҃а́гѡ, гла́съ а҃. Сла́ва, и҆ ны́нѣ, пра́здника. По ѕ҃-й  пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Взы́де ꙗ҆́кѡ ѕвѣзда̀ ѿ восто́ка до за́пада, твоѧ̑  мо́щи ст҃и́телю нїко́лае, мо́ре же ѡ҆ст҃и́сѧ ше́ствїемъ  твои́мъ, и҆ гра́дъ (с. т҃і ѡ҆б.) ба́рскїй прїе́млетъ тобо́ю  бл҃года́ть: на́съ бо дѣ́лѧ ꙗ҆ви́лсѧ є҆сѝ чꙋдотво́рецъ  и҆зѧ́щный, преди́вный и҆ млⷭ҇тивый. 
И҆ і҆́косъ, и҆ чте́мъ про́логъ. По ѳ҃-й пѣ́сни,  свѣти́ленъ ст҃а́гѡ, два́жды: Сла́ва, и҆ ны́нѣ, пра́здника.  На хвали́техъ ста́вимъ стїхѡ́въ д҃: и҆ пое́мъ стїхи̑ры,  гла́съ а҃, самогла́сны. Сла́ва, гла́съ є҃: Вострꙋ́бимъ  трꙋбо́ю: И҆ ны́нѣ, пра́здника. Славосло́вїе вели́кое. По  трист҃о́мъ тропа́рь ст҃а́гѡ: Сла́ва, и҆ ны́нѣ, пра́здника.  Є҆ктєнїѝ и҆ ѿпꙋ́стъ. Зна́менꙋютсѧ же бра́тїѧ ст҃ы́мъ  є҆ле́емъ ѿ канди́ла ст҃а́гѡ: и҆ ча́съ а҃-й, и҆ коне́чный  ѿпꙋ́стъ. На лїтꙋргі́и, бл҃жє́нна ѿ канѡ́на пра́здника,  пѣ́снь рѧдова́ѧ: и҆ ст҃а́гѡ, пѣ́снь г҃-ѧ, на д҃.  Прокі́менъ, гла́съ з҃: Восхва́лѧтсѧ прпⷣбнїи во сла́вѣ, и҆  возра́дꙋютсѧ на ло́жахъ свои́хъ. Сті́хъ: Воспо́йте гдⷭ҇еви  пѣ́снь но́вꙋ, ꙗ҆́кѡ ди̑вна сотворѝ гдⷭ҇ь. А҆по́столъ ко  є҆вре́ємъ, зача́ло тл҃є: Повинꙋ́йтесѧ наста́вникѡмъ  ва́шымъ: А҆ллилꙋ́їа, гла́съ в҃: Сщ҃е́нницы твоѝ  ѡ҆блекꙋ́тсѧ: Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на  мѣ́стѣ ра́внѣ: Прича́стенъ: Въ па́мѧть вѣ́чнꙋю: 
і҃. 🕂 Ст҃а́гѡ а҆пⷭ҇ла сі́мѡна зилѡ́та. 
На вели́цѣй вече́рни, пое́мъ Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ стїхи̑ры на и҃: пра́здника  г҃, и҆ а҆пⷭ҇ла є҃, гла́съ д҃. Подо́бенъ: Да́лъ є҆сѝ  зна́менїе: Сла́ва, а҆пⷭ҇ла, гла́съ в҃: Ре́вности  тезоимени́тъ: И҆ ны́нѣ, пра́здника. Вхо́дъ. Прокі́менъ  днѐ, и҆ чтє́нїѧ г҃, пи́саны сегѡ̀ мѣ́сѧца во и҃-й де́нь.  На стїхо́внѣ стїхи̑ры а҆пⷭ҇ла, гла́съ а҃. Подо́бенъ:  Всехва́льнїи мч҃нцы, съ припѣ́вы и҆́хъ. Сла́ва, а҆пⷭ҇ла,  гла́съ ѕ҃: Тва́рь ꙗ҆́кѡ ѻ҆ре́лъ: И҆ ны́нѣ, пра́здника. По  трист҃о́мъ, 
(с. та҃і) 
Тропа́рь, гла́съ г҃: 
А҆пⷭ҇ле ст҃ы́й сі́мѡне, молѝ млⷭ҇тиваго бг҃а, да  прегрѣше́нїй ѡ҆ставле́нїе пода́стъ дꙋша́мъ на́шымъ. 
Сла́ва, и҆ ны́нѣ, пра́здника. И҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь пра́здника, два́жды.  Сла́ва, а҆пⷭ҇ла: И҆ ны́нѣ, пра́здника. По каѳі́смахъ  сѣда́льны а҆пⷭ҇ла. Сла́ва, и҆ ны́нѣ, пра́здника, и҆  чте́нїе. По полѷеле́и сѣда́ленъ а҆пⷭ҇ла два́жды, гла́съ  и҃. Подо́бенъ: Премꙋ́дрости: Сла́ва, и҆ ны́нѣ, пра́здника.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое  дыха́нїе: Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀ стїхи́ра, гла́съ  ѕ҃: И҆́же бж҃е́ственнагѡ дх҃а: Канѡ́нъ пра́здника, со  і҆рмосо́мъ на ѕ҃, и҆ а҆пⷭ҇ла на и҃. Катава́сїа пра́здника.  По г҃-й пѣ́сни, конда́къ и҆ і҆́косъ пра́здника: и҆  сѣда́ленъ а҆пⷭ҇ла два́жды, гла́съ г҃. Подо́бенъ:  Бж҃е́ственныѧ вѣ́ры: Сла́ва, и҆ ны́нѣ, пра́здника. По ѕ҃-й  пѣ́сни, 
Конда́къ а҆пⷭ҇ла, гла́съ в҃. Подо́бенъ: Твє́рдыѧ: 
И҆звѣ́стнѡ премꙋ́дрости оу҆чє́нїѧ въ дꙋша́хъ  бл҃гоче́ствꙋющихъ поло́жшаго, во хвале́нїи оу҆бл҃жи́мъ,  ꙗ҆́кѡ бг҃оглаго́ливаго всѝ сі́мѡна: прⷭ҇то́лꙋ бо сла́вы  ны́нѣ предстои́тъ, и҆ со безпло́тными весели́тсѧ, молѧ́сѧ  непреста́ннѡ ѡ҆ всѣ́хъ на́съ. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  а҆пⷭ҇ла, два́жды. Подо́бенъ: Дх҃омъ во ст҃и́лищи: Сла́ва, и҆  ны́нѣ, пра́здника. На хвали́техъ стїхи̑ры пра́здника г҃, и҆  а҆пⷭ҇ла г҃, гла́съ и҃. Подо́бенъ: Что̀ вы̀ нарече́мъ:  Сла́ва, гла́съ в҃: Ѡ҆ста́вивъ земна̑ѧ: И҆ ны́нѣ,  пра́здника. Славосло́вїе вели́кое. По трист҃о́мъ тропа́рь  а҆пⷭ҇ла. Сла́ва, и҆ ны́нѣ, пра́здника. Є҆ктєнїѝ, и҆  ѿпꙋ́стъ, и҆ ча́съ а҃-й. На лїтꙋргі́и, бл҃жє́нна на и҃,  ѿ канѡ́на пра́здника, пѣ́снь рѧдова́ѧ: (с. та҃і ѡ҆б.) и҆  а҆пⷭ҇ла, пѣ́снь ѕ҃-ѧ. Прокі́менъ, гла́съ и҃: Во всю̀  зе́млю: Сті́хъ: Нб҃са̀ повѣ́даютъ: А҆по́столъ къ  корі́нѳѧнѡмъ, зача́ло рл҃а: Бг҃ъ ны̀ посла́нники:  А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑  гдⷭ҇и: Є҆ѵⷢ҇лїе матѳе́а, зача́ло н҃ѕ: Прїи́де і҆и҃съ во  ѻ҆те́чествїе своѐ: Прича́стенъ: Во всю̀ зе́млю: 
а҃і. Ѡ҆бновле́нїе царѧ̀ гра́да: И҆ ст҃а́гѡ  сщ҃енномч҃нка мѡкі́а. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Сла́ва,  и҆ ны́нѣ, пра́здника. Тропа́рь, гла́съ д҃: И҆ нра́вѡмъ  прича́стникъ: септе́мврїа въ г҃-й де́нь. На оу҆́трени,  канѡ́нъ, гла́съ д҃. По г҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Воѡрꙋжи́всѧ щито́мъ вѣ́ры, нечести́выхъ ѡ҆полчє́нїѧ  сте́рлъ є҆сѝ сщ҃енномч҃нче, и҆ вѣне́цъ ѿ хрⷭ҇та̀ взѧ́лъ  є҆сѝ мѡкі́е: тѣ́мъ и҆ со а҆́гг҃лы ра́дꙋѧсѧ, сп҃са́й ѿ  бѣ́дъ пою́щыѧ тѧ̀, молѧ̀ непреста́ннѡ ѡ҆ всѣ́хъ на́съ. 
Сѣда́ленъ, гла́съ д҃. По ѕ҃-й пѣ́сни, конда́къ  пра́здника. На лїтꙋргі́и, прокі́менъ, гла́съ з҃:  Возвесели́тсѧ првⷣникъ: Сті́хъ: Оу҆слы́ши бж҃е: А҆по́столъ  къ тїмоѳе́ю, зача́ло сч҃в: Ча́до тїмоѳе́е, возмога́й:  Є҆ѵⷢ҇лїе і҆ѡа́нна, зача́ло н҃а: Ꙗ҆́коже возлюби́ мѧ  ѻ҆ц҃ъ: Прича́стенъ: Въ па́мѧть вѣ́чнꙋю: 
🕁  И҆ и҆̀же во ст҃ы́хъ ѻ҆тє́цъ на́шихъ,  равноапⷭ҇льныхъ меѳо́дїа и҆ кѷрі́лла, оу҆чи́телей  слове́нскихъ. 
Тропа́рь, гла́съ д҃: 
Ꙗ҆́кѡ а҆пⷭ҇лѡмъ є҆динонра́внїи и҆ слове́нскихъ стра́нъ  оу҆чи́телїе, кѷрі́лле и҆ меѳо́дїе бг҃омꙋ́дрїи, влⷣкꙋ  всѣ́хъ моли́те, всѧ̑ ꙗ҆зы́ки (с. тв҃і) словє́нскїѧ  оу҆тверди́ти въ правосла́вїи и҆ є҆диномы́слїи, оу҆мири́ти  мі́ръ, и҆ сп҃стѝ дꙋ́шы на́шѧ. 
Конда́къ, гла́съ г҃: 
Сщ҃е́ннꙋю дво́ицꙋ просвѣти́телей на́шихъ почти́мъ,  бж҃е́ственныхъ писа́нїй преложе́нїемъ и҆сто́чникъ  бг҃опозна́нїѧ на́мъ и҆сточи́вшихъ, и҆з̾ негѡ́же да́же до  дне́сь неѡскꙋ́днѡ почерпа́юще, оу҆бл҃жа́емъ ва́съ,  кѷрі́лле и҆ меѳо́дїе, прⷭ҇то́лꙋ вы́шнѧгѡ предстоѧ́щихъ и҆  те́плѣ молѧ́щихсѧ ѡ҆ дꙋша́хъ на́шихъ. 
в҃і. И҆̀же во ст҃ы́хъ ѻ҆тє́цъ на́шихъ,  є҆пїфа́нїа є҆пⷭ҇кпа кѵ́прскагѡ и҆ ге́рмана  патрїа́рха кѡнстантїнопо́льскагѡ. 
Стїхи̑ры є҆пїфа́нїа г҃, гла́съ є҃. Подо́бенъ:  Ра́дꙋйсѧ: и҆ ге́рмана г҃, гла́съ а҃. Подо́бенъ:  Всехва́льнїи: Сла́ва, и҆ ны́нѣ, пра́здника. Тропа́рь,  гла́съ д҃: Бж҃е ѻ҆тє́цъ на́шихъ: ное́мврїа въ к҃-й де́нь.  Сла́ва, и҆ ны́нѣ, пра́здника. На оу҆́трени, канѡ́нъ  є҆пїфа́нїа, гла́съ а҃: и҆ ге́рмана, гла́съ то́йже. По г҃-й  пѣ́сни, конда́къ и҆ і҆́косъ пра́здника, и҆ сѣда́ленъ  є҆пїфа́нїа, гла́съ и҃. Сла́ва, ге́рмана, гла́съ то́йже: И҆  ны́нѣ, пра́здника. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Сщ҃еннонача̑льникъ чꙋ́днꙋю дво́ицꙋ восхва́лимъ вѣ́рнїи  по до́лгꙋ, съ ге́рманомъ бж҃е́ственнаго є҆пїфа́нїа: сі́и бо  попали́ша безбо́жныхъ ѧ҆зы́ки, догма́ты премꙋ́дрѣйшыѧ  возло́жше всѣ̑мъ, правосла́внѡ пою́щымъ при́снѡ  бл҃гоче́стїѧ вели́кое та́инство. 
И҆ і҆́косъ. По ѳ҃-й пѣ́сни, свѣти́ленъ ст҃ы́хъ:  Сла́ва, и҆ ны́нѣ, пра́здника. На лїтꙋргі́и, прокі́менъ,  гла́съ а҃: Оу҆ста̀ моѧ̑ возглаго́лютъ премꙋ́дрость: Сті́хъ:  Оу҆слы́шите сїѧ̑ всѝ ꙗ҆зы́цы: А҆по́столъ ко є҆вре́ємъ,  зача́ло ти҃і. Тако́въ на́мъ: А҆ллилꙋ́їа, гла́съ в҃:  Оу҆ста̀ првⷣнагѡ поꙋча́тсѧ (с. тв҃і ѡ҆б.) премꙋ́дрости:  Сті́хъ: Зако́нъ бг҃а є҆гѡ̀ въ се́рдцѣ є҆гѡ̀: Є҆ѵⷢ҇лїе  матѳе́а, зача́ло а҃і: Вы̀ є҆стѐ свѣ́тъ мі́ра:  Прича́стенъ: Въ па́мѧть: 
г҃і. Ст҃ы́ѧ мч҃нцы глѷке́рїи: 
Стїхи̑ры, гла́съ и҃. Подо́бенъ: Мч҃нцы твоѝ: Сла́ва, и҆  ны́нѣ, пра́здника. Тропа́рь, гла́съ д҃: А҆́гница твоѧ̀  і҆и҃се: септе́мврїа въ ѕ҃і-й де́нь. На оу҆́трени, канѡ́нъ,  гла́съ и҃. По г҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Дв҃ꙋ лю́бѧщи и҆ бцⷣꙋ мр҃і́ю, соблюла̀ є҆сѝ нетлѣ́нно  твоѐ дв҃ство: любо́вїю же ко гдⷭ҇ꙋ оу҆се́рдствовавши,  пострада́ла є҆сѝ мꙋжемꙋ́дреннѡ да́же до сме́рти. сегѡ̀  ра́ди и҆ сꙋгꙋ́бымъ тѧ̀ дѣ́во мч҃нце вѣнце́мъ вѣнча́етъ  хрⷭ҇то́съ бг҃ъ. 
И҆ сѣда́ленъ, гла́съ д҃: Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. 
д҃і. Ст҃а́гѡ мч҃нка і҆сі́дѡра, и҆́же во ѻ҆́стровѣ  хі́осѣ. 
Стїхи̑ры, гла́съ д҃. Подо́бенъ: Да́лъ є҆сѝ зна́менїе:  Тропа́рь, гла́съ д҃: Мч҃нкъ тво́й гдⷭ҇и і҆сі́дѡръ:  септе́мврїа во в҃-й де́нь. На оу҆́трени, канѡ́нъ, гла́съ  и҃. По г҃-й пѣ́сни, 
Конда́къ ст҃а́гѡ, гла́съ д҃: Подо́бенъ: Ꙗ҆ви́лсѧ  є҆сѝ: 
Оу҆пра́витель превели́кїй вселе́ннѣй ты̀ ꙗ҆ви́лсѧ  є҆сѝ свѧ́те, твои́ми къ бг҃ꙋ мл҃твами: тѣ́мже  воспѣва́емъ тѧ̀ дне́сь, мч҃нче бг҃омꙋ́дре і҆сі́дѡре  пресла́вне. 
И҆ сѣда́ленъ, гла́съ г҃: Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. 
(с. тг҃і) 
🕃 Въ то́йже де́нь ст҃а́гѡ і҆сі́дѡра, хрⷭ҇та̀  ра́ди ю҆ро́дивагѡ, росто́вскагѡ чꙋдотво́рца. 
Соверша́етсѧ собо́ръ є҆гѡ̀ въ росто́вѣ, съ  разсꙋжде́нїемъ та́мошнѧгѡ а҆рхїере́а. 
Тропа́рь, гла́съ д҃: 
Просвѣти́всѧ бж҃е́ственною бл҃года́тїю бг҃омꙋ́дре,  цѣломꙋ́дрїемъ мно́гимъ и҆ терпѣ́нїемъ, во вре́меннѣй  жи́зни тече́нїе до́брѣ сконча́лъ є҆сѝ. тѣ́мъ и҆ по  сме́рти ꙗ҆ви́ тѧ свѣ́тлость житїѧ̀ твоегѡ̀: и҆сточа́еши бо  и҆сцѣле́нїй бл҃года́ть, и҆̀же съ вѣ́рою притека́ющымъ ко  ст҃о́мꙋ твоемꙋ̀ гро́бꙋ, і҆сі́дѡре бл҃же́нне, молѝ хрⷭ҇та̀  бг҃а, да сп҃се́тъ дꙋ́шы на́шѧ. 
Конда́къ, гла́съ и҃. Подо́бенъ: Взбра́нной: 
Взбра́нномꙋ и҆ ди́вномꙋ въ пра́ведницѣхъ, и҆́же оу҆́бѡ  ѿ хрⷭ҇та̀ да́ръ чꙋде́съ прїи́мшемꙋ, похва̑льныѧ ны́нѣ  принесе́мъ глаго́лы: но ꙗ҆́кѡ и҆мѣ́ѧ дерзнове́нїе ко  ст҃ѣ́й трⷪ҇цѣ, ю҆́же молѝ и҆зба́витисѧ ѿ бѣ́дъ рабѡ́мъ  твои̑мъ, да зове́мъ тѝ: ра́дꙋйсѧ бг҃омꙋ́дре і҆сі́дѡре. 
є҃і. 🕃 Прпⷣбнагѡ ѻ҆тца̀ на́шегѡ пахѡ́мїа  вели́кагѡ. 
Стїхи̑ры пра́здника, г҃, и҆ прпⷣбнагѡ г҃, гла́съ ѕ҃.  Подо́бенъ: Всю̀ ѿложи́вше: Сла́ва, гла́съ то́йже,  самогла́сенъ. Є҆́же по ѡ҆́бразꙋ соблю́дъ: И҆ ны́нѣ,  пра́здника. На стїхо́внѣ пра́здника. Сла́ва, ст҃а́гѡ,  гла́съ ѕ҃: Прпⷣбне ѻ҆́тче, во всю̀ зе́млю: И҆ ны́нѣ,  пра́здника. Тропа́рь, гла́съ и҃: Сле́зъ твои́хъ тече́ньми:  септе́мврїа въ г҃-й де́нь. Сла́ва, и҆ ны́нѣ, пра́здника. На  оу҆́трени, канѡ́нъ пра́здника, со і҆рмосо́мъ на ѕ҃, и҆  ст҃а́гѡ на ѕ҃, гла́съ в҃. По г҃-й пѣ́сни, конда́къ  пра́здника и҆ сѣда́ленъ, гла́съ и҃, два́жды. Сла́ва, и҆  ны́нѣ, пра́здника. По ѕ҃-й пѣ́сни, 
(с. тг҃і ѡ҆б.) 
Конда́къ, гла́съ в҃. Подо́бенъ: Вы́шнихъ и҆щѧ̀: 
Свѣти́льникъ свѣ́телъ показа́лсѧ є҆сѝ въ концѣ́хъ:  пꙋсты́ню же гра́ды сотвори́лъ є҆сѝ мно́жествы  мона́шескими, са́мъ себѐ распе́нъ, крⷭ҇тъ тво́й на ра́мо  взе́мъ, и҆ воздержа́нїемъ тѣ́ло и҆знꙋри́лъ є҆сѝ, молѧ̀  непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ст҃а́гѡ,  два́жды: Сла́ва, и҆ ны́нѣ, пра́здника. На стїхо́внѣ  пра́здника: Сла́ва, ст҃а́гѡ, гла́съ и҃: Мона́хѡвъ  мно́жєства: И҆ ны́нѣ, пра́здника. На лїтꙋргі́и, бл҃жє́нна  пра́здника, пѣ́снь рѧдова́ѧ: и҆ ст҃а́гѡ, пѣ́снь г҃.  Прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀  возда́мъ гдⷭ҇еви: А҆по́столъ къ корі́нѳѧнѡмъ: зача́ло рѻ҃ѕ:  Бг҃ъ рекі́й и҆з̾ тьмы̀ свѣ́тꙋ возсїѧ́ти: А҆ллилꙋ́їа,  гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а: Сті́хъ: Си́льно на  землѝ: Є҆ѵⷢ҇лїе лꙋкѝ, зача́ло ѻ҃з: И҆дѧ́хꙋ со і҆и҃сомъ  наро́ди: Прича́стенъ: Въ па́мѧть: 
🕃 Въ то́йже де́нь, и҆́же во ст҃ы́хъ ѻ҆тца̀  на́шегѡ и҆са́їи є҆пⷭ҇кпа, росто́вскагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ и҃: 
Правосла́вїѧ наста́вниче, бл҃гоче́стїѧ оу҆чи́телю и҆  чистоты̀, росто́вꙋ пресвѣ́тлый свѣти́льниче, ст҃и́телємъ  бг҃одохнове́нное оу҆добре́нїе, и҆са́їе премꙋ́дре:  оу҆че́нїемъ бо твои́мъ всѧ̑ рѡссі̑йскїѧ концы̀ просвѣти́лъ  є҆сѝ бл҃года́тїю дх҃о́вною, ст҃и́телю бл҃же́нне, молѝ  хрⷭ҇та̀ бг҃а, да сп҃се́тъ дꙋ́шы на́шѧ. 
Конда́къ, гла́съ г҃. Подо́бенъ: Дв҃а дне́сь: 
Ꙗ҆́кѡ гро́мъ возгремѣ́лъ є҆сѝ бж҃е́ственными твои́ми  оу҆че́нїи въ рѡссі́йстѣй землѝ, и҆ ꙗ҆ви́лсѧ є҆сѝ  свѣти́льникъ пресвѣ́телъ, ѡ҆сїѧ́ѧ свѣ́томъ бг҃оразꙋ́мїѧ,  и҆са́їе бл҃же́нне. тѣ́мже вопїе́мъ тѝ: хрⷭ҇та̀ бг҃а молѝ  непреста́ннѡ ѡ҆ всѣ́хъ на́съ. 
(с. тд҃і) 
🕃 И҆ оу҆бїе́нїе ст҃а́гѡ бл҃говѣ́рнагѡ  царе́вича кн҃зѧ дими́трїа моско́вскагѡ, и҆ всеѧ̀ рѡссі́и  но́вагѡ чꙋдотво́рца. 
Тропа́рь, гла́съ в҃: 
Ца́рскꙋю дїаді́мꙋ ѡ҆багри́лъ є҆сѝ кро́вїю твое́ю  бг҃омꙋ́дре мч҃нче, за ски́птръ крⷭ҇тъ въ рꙋкꙋ̀ прїи́мъ,  ꙗ҆ви́лсѧ є҆сѝ побѣдоно́сецъ, и҆ же́ртвꙋ непоро́чнꙋ  влⷣцѣ прине́слъ є҆сѝ себѐ: ꙗ҆́кѡ бо а҆́гнецъ  неѕло́бивъ ѿ раба̀ заколе́нъ є҆сѝ: и҆ ны́нѣ ра́дꙋѧсѧ  предстои́ши ст҃ѣ́й трⷪ҇цѣ, моли́сѧ ѡ҆ держа́вѣ  сро́дникѡвъ твои́хъ бг҃оꙋго́днѣй бы́ти, и҆ сыновѡ́мъ  рѡссі̑йскимъ сп҃сти́сѧ. 
Конда́къ, гла́съ и҃. 
Возсїѧ̀ дне́сь въ сла́внѣй па́мѧти твое́й вѣ̑рнымъ  весе́лїе, ꙗ҆́кѡ бо доброра́сленный гре́знъ прозѧ́блъ  є҆сѝ, и҆ хрⷭ҇тꙋ̀ красе́нъ пло́дъ прине́слъ є҆сѝ себѐ.  тѣ́мже и҆ по оу҆бїе́нїи твое́мъ соблюдѐ тѣ́ло твоѐ  нетлѣ́нно страда́льчески ѡ҆багре́ное кро́вїю, бл҃горо́дне  свѧ́те дими́трїе, соблюда́й ѻ҆те́чество твоѐ, и҆ гра́дъ  тво́й невреди́мь: томꙋ́ бо є҆сѝ оу҆твержде́нїе. 
ѕ҃і. Прпⷣбнагѡ ѻ҆тца̀ на́шегѡ ѳео́дѡра  ѡ҆сщ҃е́ннагѡ, оу҆ченика̀ прпⷣбнагѡ пахѡ́мїа вели́кагѡ. 
Стїхи̑ры, гла́съ ѕ҃. Подо́бенъ: Всю̀ ѿложи́вше:  Сла́ва, и҆ ны́нѣ, пра́здника. Тропа́рь, гла́съ а҃:  Пꙋсты́нный жи́тель: септе́мврїа въ к҃ѳ-й де́нь. На  оу҆́трени, канѡ́нъ, гла́съ в҃. По г҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Въ домꙋ̀ бж҃їи ꙗ҆́кѡ фі́нїѯъ процвѣ́лъ є҆сѝ,  плоды́ же добродѣ́телей гдⷭ҇еви прине́слъ, поще́нїемъ  и҆зрѧ́днымъ ѻ҆́тче прпⷣбне: тѣ́мже и҆ оу҆бл҃жа́ешисѧ,  ꙗ҆́кѡ безпло́тныхъ равностоѧ́теленъ. 
Сѣда́ленъ, гла́съ г҃: Сла́ва, и҆ ны́нѣ, пра́здника. По  ѕ҃-й пѣ́сни, конда́къ и҆ і҆́косъ пра́здника. 
(с. тд҃і ѡ҆б.) 
🕃 И҆ прпⷣбнагѡ ѻ҆тца̀ на́шегѡ є҆фре́ма  переко́мскагѡ, новогоро́дскагѡ чꙋдотво́рца. 
Тропа́рь, гла́съ д҃: 
Ѿ ю҆́ности твоеѧ̀ ве́сь бг҃ови порабо́тилсѧ є҆сѝ  бл҃же́нне: и҆ тогѡ̀ ра́ди любвѐ ѻ҆те́чество и҆ ро́дъ  ѡ҆ста́вилъ є҆сѝ въ пꙋсты́ню всели́всѧ, въ не́йже жесто́кое  житїѐ показа́въ, и҆ чꙋде́съ дарова̑нїѧ ѿ бг҃а прїѧ́лъ  є҆сѝ є҆фре́ме прпⷣбне, молѝ хрⷭ҇та̀ бг҃а, да сп҃се́тъ  дꙋ́шы на́шѧ. 
Конда́къ, гла́съ и҃. Подо́бенъ: Взбра́нной: 
А҆́гг҃льскомꙋ житїю̀ поревнова́въ прпⷣбне, всѧ̑ земна̑ѧ  ѡ҆ста́вивъ ко хрⷭ҇тꙋ̀ прите́клъ є҆сѝ: и҆ тогѡ̀  за́повѣдьми ѡ҆гра́ждсѧ, ꙗ҆ви́лсѧ є҆сѝ сто́лпъ  непоколеби́мь ѿ вра́жїихъ напа́данїй. тѣ́мъ зове́мъ тѝ:  ра́дꙋйсѧ є҆фре́ме, свѣти́ло пресвѣ́тлое. 
з҃і. Ст҃а́гѡ а҆пⷭ҇ла а҆ндроні́ка, и҆ и҆̀же съ  ни́мъ. 
комм. Ѿ сегѡ̀ днѐ начина́етсѧ по́стъ ст҃ы́хъ  а҆пⷭ҇лъ, є҆гда̀ клю́чь пасха́лїи бꙋ́детъ, А. 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  Тропа́рь, гла́съ г҃: А҆пⷭ҇ли ст҃і́и: ѻ҆ктѡ́врїа въ л҃а-й  де́нь. На оу҆́трени, канѡ́нъ, на д҃. По г҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ѕвѣздꙋ̀ пресвѣ́тлꙋю, бг҃оразꙋ́мїѧ свѣ́томъ  просвѣ́щшаго ꙗ҆зы́ки, а҆пⷭ҇ла хрⷭ҇то́ва а҆ндроні́ка  восхва́лимъ, и҆ съ ни́мъ во бл҃говѣ́стїи потрꙋди́вшꙋюсѧ  і҆ꙋ́нїю премꙋ́дрꙋю, вопїю́ще: моли́те хрⷭ҇та̀ бг҃а  непреста́ннѡ ѡ҆ всѣ́хъ на́съ. 
И҆ сѣда́ленъ, гла́съ д҃: Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ пра́здника. 
(с. тє҃і) 
и҃і. Ст҃а́гѡ мч҃нка ѳеодо́та, и҆́же во а҆гкѵ́рѣ:  И҆ ст҃ы́хъ мч҃нкъ, петра̀, дїонѵ́сїа, и҆ и҆̀же съ  ни́ми: И҆ ст҃ы́хъ седмѝ дѣ́въ. 
Стїхи̑ры, гла́съ а҃. Подо́бенъ: Нбⷭ҇ныхъ чинѡ́въ: и҆  мч҃нкѡвъ, гла́съ д҃. Подо́бенъ: Да́лъ є҆сѝ зна́менїе:  Сла́ва, и҆ ны́нѣ, бг҃оро́диченъ: и҆лѝ пра́здника. На  стїхо́внѣ трїѡ́ди, и҆лѝ ѻ҆ктѡ́иха. На оу҆́трени, канѡ́нъ  ѳеодо́та, гла́съ д҃: и҆ мч҃нкѡвъ, гла́съ то́йже. По г҃-й  пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Страда́льчески подвиза́всѧ до́брѣ, со страда́льцы  твои́ми ѳеодо́те, и҆ вѣнцы̀ по́чести прїѧ́сте, съ честны́ми  стрⷭ҇тоте́рпицами дѣ́вами: тѣ́мже хрⷭ҇та̀ бг҃а моли́те  непреста́ннѡ ѡ҆ всѣ́хъ на́съ. 
И҆ сѣда́ленъ ѳеодо́та, гла́съ д҃: Сла́ва, мч҃нкѡвъ,  гла́съ и҃: И҆ ны́нѣ, бг҃оро́диченъ, и҆лѝ пра́здника. По  ѕ҃-й пѣ́сни, конда́къ и҆ і҆́косъ пра́здника. 
ѳ҃і. Ст҃а́гѡ сщ҃енномч҃нка патрїкі́а, є҆пⷭ҇кпа  прꙋ́сскагѡ, и҆ дрꙋжи́ны є҆гѡ̀. 
А҆ллилꙋ́їа. Стїхи̑ры, гла́съ ѕ҃. Подо́бенъ: Всю̀  ѿложи́вше: Сла́ва, и҆ ны́нѣ, пра́здника, и҆лѝ  бг҃оро́диченъ. На оу҆́трени, канѡ́нъ, гла́съ и҃. По г҃-й  пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Ꙗ҆́кѡ свѣтосїѧ́ненъ добро́тою сщ҃е́нства, и҆ мꙋче́нїѧ  кро́вїю преꙋкра́шенъ съ пострада́вшими съ тобо́ю патрїкі́е  хрⷭ҇тꙋ̀ предстоѧ̀, ѡ҆ на́съ помина́й, ꙗ҆́кѡ страда́лецъ  честны́й. 
И҆ сѣда́ленъ, гла́съ и҃. Сла́ва, и҆ ны́нѣ, пра́здника,  и҆лѝ бг҃оро́диченъ. По ѕ҃-й пѣ́сни, конда́къ пра́здника. 
🕃 И҆ прпⷣбнагѡ ѻ҆тца̀ на́шегѡ корни́лїа  чꙋдотво́рца коме́льскагѡ. 
(с. тє҃і ѡ҆б.) 
Тропа́рь, гла́съ д҃: 
Ѿ ю҆́ности горѧ́щимъ жела́нїемъ бж҃е́ственныѧ любвѐ  разжига́емь, житє́йскїѧ мѡлвы̀ ѡ҆ста́вилъ є҆сѝ прпⷣбне,  ревни́тель а҆нтѡ́нїю вели́комꙋ бы́сть, безмо́лвїемъ и҆  жесто́кимъ пребыва́нїемъ послѣ́дꙋѧ хрⷭ҇тꙋ̀, бдѣ́нїемъ и҆  мл҃твами и҆ посто́мъ ѡ҆́бразъ бы́въ свои̑мъ оу҆ченикѡ́мъ.  тѣ́мже моли́сѧ гдⷭ҇еви корни́лїе бл҃же́нне, сп҃сти́сѧ  дꙋша́мъ на́шымъ. 
Конда́къ, гла́съ и҃: 
Гдⷭ҇еви ѿ ст҃ы́ѧ дв҃ы возсїѧ́вшꙋ мі́рови, и҆ томꙋ̀  и҆змла́да ꙗ҆́кѡ а҆́гг҃лъ послꙋжи́лъ є҆сѝ бл҃же́нне, и҆  си́лою є҆гѡ̀ пꙋсты́ню ꙗ҆́кѡ гра́дъ сотвори́лъ є҆сѝ:  мно́жество же оу҆чєни́къ въ не́й собра́лъ є҆сѝ, и҆̀хже  бг҃одохнове́нными оу҆че́ньми просвѣти́лъ є҆сѝ. тѣ́мъ  вопїе́мъ тѝ: ра́дꙋйсѧ ѻ҆́тче на́шъ корни́лїе, и҆́нокѡмъ  бж҃е́ственное оу҆добре́нїе. 
к҃. Ст҃а́гѡ мч҃нка ѳалале́а. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Сла́ва,  и҆ ны́нѣ, бг҃оро́диченъ, и҆лѝ пра́здника. Тропа́рь, гла́съ  д҃: Мч҃нкъ тво́й гдⷭ҇и: септе́мврїа во в҃-й де́нь. Канѡ́нъ,  гла́съ и҃. По г҃-й пѣ́сни, сѣда́ленъ, гла́съ д҃. По ѕ҃-й  пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Мч҃нкѡмъ сострада́лецъ ꙗ҆́вльсѧ и҆ ѻ҆рꙋ́жникъ, во́инъ  и҆зрѧ́дный цр҃ѧ̀ сла́вы бы́лъ є҆сѝ, и҆скꙋше́ньми и҆  мꙋ́кою: возвыше́нїе і҆дѡлослꙋжи́телей попра́лъ є҆сѝ, сегѡ̀  ра́ди честнꙋ́ю твою̀ пое́мъ па́мѧть, мꙋ́дре ѳалале́е. 
И҆ і҆́косъ: 
🕃 Ѡ҆брѣ́тенїе честны́хъ моще́й, и҆́же во  ст҃ы́хъ ѻ҆тца̀ на́шегѡ а҆леѯі́а митрополі́та  кі́евскагѡ и҆ всеѧ̀ рѡссі́и чꙋдотво́рца. 
Бдѣ́нїе во ѻ҆би́тели є҆гѡ̀, и҆ въ вели́цѣй цр҃кви:  повсю́дꙋ же полѷеле́й. 
(с. тѕ҃і) 
Тропа́рь, гла́съ в҃: 
Ꙗ҆́кѡ сокро́вище пребога́тое, многолѣ́тнѡ въ землѝ  сокрове́нное, честны̑ѧ мо́щи твоѧ̑ ѡ҆брѣто́шасѧ  чꙋдоточа́щыѧ, всебл҃же́нне ѻ҆́тче ст҃и́телю а҆леѯі́е: ѿ  ни́хже врачевство̀ прїе́млюще ѡ҆богаща́емсѧ, и҆ хрⷭ҇та̀  славосло́вимъ глаго́люще: сла́ва прославлѧ́ющемꙋ ст҃ы̑ѧ  своѧ̑. 
И҆́нъ тропа́рь, гла́съ д҃: 
А҆пⷭ҇льскихъ прее́мникѡвъ, а҆рхїере́євъ  сопресто́льниче, рѡссі́и всеѧ̀ па́стырю и҆ оу҆чи́телю,  всебл҃же́нне ѻ҆́тче а҆леѯі́е, влⷣцѣ всѣ́хъ моли́сѧ,  ми́ръ па́ствѣ твое́й дарова́ти, и҆ сп҃се́нїе дꙋша́мъ, и҆  ве́лїю млⷭ҇ть. 
Конда́къ, гла́съ и҃: 
Ꙗ҆́кѡ со́лнце незаходи́мое ѿ гро́ба возсїѧ̀ на́мъ,  ѿ мнѡ́гъ лѣ́тъ сокрове́ны честны̑ѧ твоѧ̑ мо́щи  нетлѣ́нны, ст҃и́телю а҆леѯі́е, тобо́ю бл҃года́ть  прїе́млемъ: всю́ бо странꙋ̀ сїю̀, и҆ всѧ̑ ны̀ чꙋдесы̀ и҆  добро́тою ѡ҆богаща́еши, дѣ́йствомъ бл҃года́ти, да пое́мъ  тѝ: ра́дꙋйсѧ ѻ҆́тче, свѣти́ло рѡссі́и. 
к҃а. 🕂 Ст҃ы́хъ вели́кихъ царе́й и҆ равноапⷭ҇лѡвъ  кѡнстанті́на и҆ є҆ле́ны. 
Ве́черъ, по ѻ҆бы́чномъ ѱалмѣ̀, пое́мъ: Бл҃же́нъ  мꙋ́жъ, а҃-й а҆нтїфѡ́нъ. На Гдⷭ҇и воззва́хъ, стїхи̑ры  пра́здника г҃: и҆ ст҃ы́хъ є҃, гла́съ д҃. Подо́бенъ: Да́лъ  є҆сѝ зна́менїе: Сла́ва, гла́съ в҃: Бога́тыхъ дарѡ́въ: И҆  ны́нѣ, пра́здника, и҆лѝ бг҃оро́диченъ. Вхо́дъ. прокі́менъ  днѐ: и҆ чтє́нїѧ ст҃ы́хъ: Ца́рствъ тре́тїихъ: Ста̀  соломо́нъ пред̾ лице́мъ же́ртвенника гдⷭ҇нѧ: Прⷪ҇ро́чества  и҆са́їина: Да возра́дꙋетсѧ дꙋша̀ моѧ̀ ѡ҆ гдⷭ҇ѣ:  Прⷪ҇ро́чества и҆са́їина же: Свѣти́сѧ, свѣти́сѧ  і҆ерⷭ҇ли́ме: На лїті́и стїхи́ра хра́ма: и҆ ст҃ы́хъ, гла́съ  а҃. Сла́ва, гла́съ є҃: Це́рковь дне́сь оу҆краси́вшисѧ: И҆  ны́нѣ, пра́здника, и҆лѝ бг҃оро́диченъ. На стїхо́внѣ (с.  тѕ҃і ѡ҆б.) стїхи̑ры, гла́съ в҃. Подо́бенъ: Є҆гда̀ ѿ  дре́ва: съ припѣ́вы: а҃-й припѣ́въ: Вознесо́хъ  и҆збра́ннаго ѿ люде́й мои́хъ: в҃-й: Сегѡ̀ ра́ди пома́за  тѧ̀ бж҃е бг҃ъ тво́й є҆ле́емъ ра́дости: Сла́ва, гла́съ и҃:  Свѣ́тъ пресвѣ́тлый: И҆ ны́нѣ, пра́здника. 
Тропа́рь, гла́съ и҃: 
Крⷭ҇та̀ твоегѡ̀ ѡ҆́бразъ на нб҃сѝ ви́дѣвъ, и҆ ꙗ҆́коже  па́ѵелъ зва́нїе не ѿ человѣ̑къ прїе́мъ, въ царѣ́хъ  а҆пⷭ҇лъ тво́й гдⷭ҇и, ца́рствꙋющїй гра́дъ въ рꙋцѣ̀ твое́й  положѝ: є҆го́же сп҃са́й всегда̀ въ ми́рѣ, мл҃твами бцⷣы,  є҆ди́не чл҃вѣколю́бче. 
На оу҆́трени, на Бг҃ъ гдⷭ҇ь, тропа́рь пра́здника,  два́жды: Сла́ва, ст҃ы́хъ: И҆ ны́нѣ, пра́здника. По а҃-й  каѳі́смѣ сѣда́ленъ, гла́съ г҃, два́жды: Сла́ва, и҆ ны́нѣ,  пра́здника, и҆лѝ бг҃оро́диченъ. По в҃-й каѳі́смѣ  сѣда́ленъ, гла́съ ѕ҃, два́жды: Сла́ва, и҆ ны́нѣ,  пра́здника. По полѷеле́и сѣда́ленъ, гла́съ д҃, два́жды:  Сла́ва, и҆ ны́нѣ, пра́здника. Степє́нна, а҃-й а҆нтїфѡ́нъ  д҃-гѡ гла́са. Прокі́менъ, гла́съ д҃: Вознесо́хъ и҆збра́ннаго  ѿ люде́й мои́хъ: Сті́хъ: Сегѡ̀ ра́ди пома́за тѧ̀ бж҃е бг҃ъ  тво́й: Всѧ́кое дыха́нїе: Є҆ѵⷢ҇лїе і҆ѡа́нна, зача́ло л҃ѕ. По  н҃-мъ ѱалмѣ̀, Сла́ва, Мл҃твами бг҃овѣнча́нныхъ царе́й:  И҆ ны́нѣ, Мл҃твами бцⷣы: Та́же, Поми́лꙋй мѧ̀ бж҃е: Посе́мъ  стїхи́ра: Бл҃гочести́ваго кѡнстанті́на: и҆щѝ на лїті́и.  Канѡ́нъ пра́здника на ѕ҃: и҆ ст҃ы́хъ на и҃, гла́съ и҃.  Катава́сїа пра́здника: и҆лѝ: Ѿве́рзꙋ оу҆ста̀ моѧ̑: По  г҃-й пѣ́сни, конда́къ и҆ і҆́косъ пра́здника: та́же  сѣда́ленъ ст҃ы́хъ, гла́съ и҃, два́жды: Сла́ва, и҆ ны́нѣ,  пра́здника. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Кѡнстанті́нъ дне́сь съ ма́терїю є҆ле́ною крⷭ҇тъ  ꙗ҆влѧ́ютъ, всечⷭ҇тно́е дре́во, всѣ́хъ оу҆́бѡ і҆ꙋде́ѡвъ  посрамле́нїе сꙋ́ще, ѻ҆рꙋ́жїе же (с. тз҃і) на проти̑вныѧ  вѣ́рныхъ царе́й: на́съ бо ра́ди ꙗ҆ви́сѧ зна́менїе ве́лїе,  и҆ во бранѣ́хъ гро́зное. 
И҆ і҆́косъ. По ѳ҃-й пѣ́сни, свѣти́ленъ ст҃ы́хъ.  Сла́ва, и҆́нъ: И҆ ны́нѣ, пра́здника, и҆лѝ бг҃оро́диченъ.  На хвали́техъ стїхи̑ры пра́здника г҃: и҆ ст҃ы́хъ г҃, гла́съ  и҃. Подо́бенъ: Ѽ пресла́внагѡ чꙋдесѐ! Сла́ва, гла́съ и҃.  Цр҃ь царе́й, и҆ бг҃ъ: И҆ ны́нѣ, пра́здника. Славосло́вїе  вели́кое. Є҆ктєнїѝ, и҆ ѿпꙋ́стъ. На лїтꙋргі́и,  бл҃жє́нна пра́здника, пѣ́снь рѧдова́ѧ: и҆ ст҃ы́хъ, пѣ́снь  ѕ҃, на д҃. Прокі́менъ, гла́съ и҃. Во всю̀ зе́млю: Сті́хъ:  Нб҃са̀ повѣ́даютъ сла́вꙋ бж҃їю: А҆по́столъ къ гала́тѡмъ,  зача́ло г҃. А҆́ще же пѧтидесѧ́тница, а҆по́столъ дѣѧ́нїй,  зача́ло м҃ѳ. А҆ллилꙋ́їа, гла́съ а҃: Вознесо́хъ и҆збра́ннаго  ѿ люде́й мои́хъ. Сті́хъ: Гдⷭ҇и си́лою твое́ю возвесели́тсѧ  цр҃ь: Є҆ѵⷢ҇лїе і҆ѡа́нна, зача́ло л҃є, ѿ полꙋ̀.  Прича́стенъ: Во всю̀ зе́млю: 
[зрѝ] Вѣ́стно бꙋ́ди, а҆́ще слꙋчи́тсѧ па́мѧть ст҃а́гѡ  цр҃ѧ̀ кѡнстанті́на въ четверто́къ вознесе́нїѧ, и҆лѝ въ  недѣ́лю з҃-ю ст҃ы́хъ ѻ҆тє́цъ, слꙋ́жбꙋ є҆гѡ̀ пѣ́ти  ꙗ҆́коже і҆ѡа́ннꙋ бг҃осло́вꙋ по тѣ̑мже глава́мъ. 
🕂 Въ то́йже де́нь пра́зднꙋемъ срѣ́тенїе  чꙋдотво́рныѧ і҆кѡ́ны прест҃ы́ѧ бцⷣы влади́мїрскїѧ. 
Тропа́рь, гла́съ д҃: 
Дне́сь свѣ́тлѡ красꙋ́етсѧ сла́внѣйшїй гра́дъ москва̀,  ꙗ҆́кѡ зарю̀ со́лнечнꙋю воспрїе́мши влⷣчце, чꙋдотво́рнꙋю  твою̀ і҆кѡ́нꙋ, къ не́йже ны́нѣ мы̀ притека́юще, и҆  молѧ́щесѧ тебѣ̀, взыва́емъ си́це: пречꙋ́днаѧ влⷣчце бцⷣе,  моли́сѧ и҆з̾ тебѐ воплоще́нномꙋ хрⷭ҇тꙋ̀ бг҃ꙋ на́шемꙋ, да  и҆зба́витъ гра́дъ се́й, и҆ всѧ̑ гра́ды и҆ страны̑  хрїстїа̑нскїѧ невреди́мы ѿ всѣ́хъ навѣ̑тъ вра́жїихъ, и҆  сп҃се́тъ дꙋ́шы на́шѧ ꙗ҆́кѡ милосе́рдъ. 
(с. тз҃і ѡ҆б.) 
Конда́къ, гла́съ и҃: 
Взбра́нной воево́дѣ побѣди́тєльнаѧ, ꙗ҆́кѡ  и҆зба́вльшесѧ ѿ ѕлы́хъ прише́ствїемъ твоегѡ̀ честна́гѡ  ѡ҆́браза, влⷣчце бцⷣе, свѣ́тлѡ сотворѧ́емъ празднество̀  срѣ́тенїѧ твоегѡ̀, и҆ ѻ҆бы́чнѡ зове́мъ тѝ: ра́дꙋйсѧ  невѣ́сто неневѣ́стнаѧ. 
🕃 Въ то́йже де́нь па́мѧть ст҃а́гѡ бл҃говѣ́рнагѡ  кн҃зѧ кѡнстанті́на и҆ ча̑дъ є҆гѡ̀, мїхаи́ла и҆  ѳео́дѡра, мꙋ́ромскихъ чꙋдотво́рцєвъ. 
Собо́ръ и҆́хъ соверша́етсѧ въ мꙋ́ромѣ. 
Тропа́рь, гла́съ д҃: 
Кѡнстанті́нъ дне́сь ве́селѡ ликовствꙋ́етъ, предстоѧ̀  прⷭ҇то́лꙋ ст҃ы́ѧ трⷪ҇цы, ви́дѧ ѻ҆те́чествїе своѐ ма́стїю  дх҃о́вною сїѧ́ющее: є҆мꙋ́же послѣ́доваша, мїхаи́лъ и҆  ѳео́дѡръ, сы́нове є҆гѡ̀, и҆ мо́лѧтсѧ всѝ трїѐ вкꙋ́пѣ ѡ҆  дꙋша́хъ на́шихъ. 
Конда́къ, гла́съ и҃. Подо́бенъ: Взбра́нной: 
И҆зрѧ́дномꙋ воево́дѣ, и҆ правовѣ́рномꙋ кн҃зю  кѡнстанті́нꙋ, съ сыно́ма є҆гѡ̀ вкꙋ́пѣ, ѻ҆те́чество є҆гѡ̀  хва́лѧщисѧ вопїе́тъ, и҆мѣ́ющее є҆го̀ нача́льника и҆  застꙋ́пника, ꙗ҆́кѡ и҆зба́вльшеесѧ и҆́мъ ѿ пре́лести и҆  скве́рны і҆́дѡльскїѧ. сегѡ̀ ра́ди вопїе́мъ є҆мꙋ̀ си́це:  ра́дꙋйсѧ кн҃же кѡнстанті́не пребл҃же́нне. 
к҃в. Ст҃а́гѡ мч҃нка васїлі́ска: 
А҆ллилꙋ́їа, и҆лѝ тропа́рь. Стїхи̑ры, гла́съ д҃.  Подо́бенъ: Ꙗ҆́кѡ до́блѧ: Тропа́рь: Мч҃нкъ тво́й гдⷭ҇и:  септе́мврїа во в҃-й де́нь. На оу҆́трени, канѡ́нъ гла́съ и҃.  По г҃-й пѣ́сни, сѣда́ленъ, гла́съ а҃-й. По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Во страда́нїи крѣ́покъ и҆ мꙋ́жественъ ꙗ҆ви́лсѧ є҆сѝ,  и҆ въ чꙋдесѣ́хъ преди́венъ, ꙗ҆вле́ннѡ хрⷭ҇то́во и҆́мѧ  предносѧ̀, мꙋчи́телѧ (с. ти҃і) посрами́лъ є҆сѝ. тѣ́мъ  тѧ̀ почита́емъ васїлі́ске, при́снѡ зовꙋ́ще всече́стне:  ра́дꙋйсѧ мꙋ́ченикѡвъ свѣ́тлаѧ добро́то. 
к҃г. Прпⷣбнагѡ ѻ҆тца̀ на́шегѡ и҆ и҆сповѣ́дника  мїхаи́ла, є҆пⷭ҇кпа сѷна́дскагѡ. 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ.  На оу҆́трени, канѡ́нъ, гла́съ в҃. По г҃-й пѣ́сни,  сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ а҆рхїере́й всече́стенъ, и҆ бл҃гоче́стїѧ  сщ҃еннострада́лецъ, преще́нїѧ ѕлоимени́тагѡ не оу҆боѧ́всѧ,  є҆реті́ческое тогѡ̀ противле́нїе побѣди́лъ є҆сѝ,  свобо́днымъ гла́сомъ велегла́снѡ вопїѧ̀: і҆кѡ́нѣ  покланѧ́юсѧ хрⷭ҇то́вѣ, и҆ пречи́стыѧ є҆гѡ̀ мт҃ре: сегѡ̀  ра́ди тѧ̀ почита́емъ мїхаи́ле. 
🕃 Въ то́йже де́нь ѡ҆брѣ́тенїе чⷭ҇тны́хъ моще́й,  и҆́же во ст҃ы́хъ ѻ҆тца̀ на́шегѡ лео́нтїа є҆пⷭ҇кпа,  росто́вскагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
А҆пⷭ҇лѡмъ соприча́стникъ, и҆ къ бг҃ꙋ моле́бникъ  вѣ́ренъ, добродѣ́тельми возше́дъ на нбⷭ҇наѧ, и҆ любо́вь  возложи́лъ є҆сѝ къ лю́бѧщемꙋ тѧ̀, и҆ невѣ̑рныѧ лю́ди  ѡ҆брати́лъ є҆сѝ въ вѣ́рꙋ. тѣ́мъ ны́нѣ со а҆́гг҃лы  ликꙋ́ѧ, предстои́ши престо́лꙋ сла́вы всѣ́хъ цр҃ѧ̀ хрⷭ҇та̀  бг҃а: моли́сѧ ст҃и́телю лео́нтїе, да сп҃се́тъ дꙋ́шы на́шѧ. 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Житїѧ̀ ра́ди чистоты̀, всеви́децъ гдⷭ҇ь, свѣ́тъ сво́й  насадѝ въ дꙋшѝ твое́й, вразꙋми́ти лю́ди мнѡ́гїѧ твои́ми  оу҆че́нїи, лео́нтїе прпⷣбне. 
(с. ти҃і ѡ҆б.) 
к҃д. 🕃 Прпⷣбнагѡ ѻ҆тца̀ на́шегѡ сѷмеѡ́на,  и҆́же на ди́внѣй горѣ̀. 
Стїхи̑ры ст҃а́гѡ на ѕ҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, гла́съ ѕ҃: Ѻ҆́тче  досточꙋ́дне: И҆ ны́нѣ, пра́здника, и҆лѝ бг҃оро́диченъ. На  стїхо́внѣ днѐ. Сла́ва, гла́съ в҃: На горꙋ̀ высо́кꙋю: И҆  ны́нѣ, пра́здника, и҆лѝ бг҃оро́диченъ. По трист҃о́мъ  тропа́рь, гла́съ а҃: Пꙋсты́нный жи́тель: септе́мврїа въ к҃ѳ- й де́нь. На оу҆́трени, ѻ҆́ба канѡ́на ѻ҆ктѡ́иха, без̾  мꙋ́ченичнѡвъ. А҆́ще ли пѧтидесѧ́тница, канѡ́нъ пра́здника со  і҆рмосо́мъ на ѕ҃: и҆ ст҃а́гѡ на ѕ҃: гла́съ и҃. По г҃-й  пѣ́сни, сѣда́ленъ ст҃а́гѡ, гла́съ и҃, два́жды: Сла́ва, и҆  ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вы̑шнѧѧ жела́ѧ, дѡ́льнаѧ ѿложи́въ, и҆ ꙗ҆́кѡ нб҃о  сто́лпъ содѣ́лавый: тѣ́мъ ѡ҆блиста́лъ є҆сѝ чꙋде́съ  заре́ю прпⷣбне, и҆ хрⷭ҇тꙋ̀ всѣ́хъ бг҃ꙋ мо́лишисѧ  непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ст҃а́гѡ. На  стїхо́внѣ стїхи̑ры днѐ. Сла́ва, гла́съ ѕ҃: Прпⷣбне  ѻ҆́тче сѷмеѡ́не. И҆ ны́нѣ, бг҃оро́диченъ. На лїтꙋргі́и,  бл҃жє́нна пра́здника: и҆ ст҃а́гѡ, пѣ́снь г҃. Прокі́менъ,  гла́съ з҃: Возвесели́тсѧ првⷣникъ ѡ҆ гдⷭ҇ѣ: Сті́хъ:  Оу҆слы́ши бж҃е гла́съ мо́й: А҆по́столъ къ колосса́ємъ,  зача́ло сн҃и: Ѡ҆блецы́тесѧ оу҆̀бо: А҆ллилꙋ́їа: Бл҃же́нъ  мꙋ́жъ боѧ́йсѧ гдⷭ҇а: Є҆ѵⷢ҇лїе матѳе́а, зача́ло м҃г: Всѧ̑  мнѣ̀ прєдана̀ сꙋ́ть: Прича́стенъ: Въ па́мѧть: 
🕃 Въ то́йже де́нь прпⷣбнагѡ нїки́ты  сто́лпника переасла́вскагѡ чꙋдотво́рца. 
Тропа́рь, гла́съ д҃: 
Правосла́внымъ смы́сломъ, ю҆́нѡшскаѧ возжелѣ̑нїѧ  возненави́дѣвъ (с. тѳ҃і) ви́дѣвъ, и҆ до́блествєнныѧ  нра́вы воспрїи́мъ, врага̀ побѣди́лъ є҆сѝ, и҆ во  благоразꙋ́мїи бг҃ꙋ оу҆годи́лъ є҆сѝ: и҆ свы́ше ѿ негѡ̀  прїе́мъ да́ръ чꙋде́съ, бѣ́сы прогонѧ́ти, недꙋ́ги  и҆сцѣлѧ́ти, нїки́то пресла́вне, молѝ хрⷭ҇та̀ бг҃а, да  сп҃се́тъ дꙋ́шы на́шѧ. 
Конда́къ, гла́съ и҃: 
Хрⷭ҇та̀ ра́ди ѿ твои́хъ рабѡ́въ нꙋ́жднꙋю сме́рть  претерпѣ́лъ є҆сѝ, и҆ вѣне́цъ нетлѣ́нїѧ ѿ негѡ̀  воспрїѧ́лъ є҆сѝ: приходѧ́щымъ же съ вѣ́рою ѿ честна́гѡ  твоегѡ̀ гро́ба подае́ши цѣльбы̑, ѽ нїки́то прпⷣбне,  моли́твенниче ѡ҆ дꙋша́хъ на́шихъ. 
к҃є. 🕂 Тре́тїе ѡ҆брѣ́тенїе чⷭ҇тны́ѧ главы̀  чⷭ҇тна́гѡ и҆ сла́внагѡ прⷪ҇ро́ка прⷣте́чи и҆ крⷭ҇ти́телѧ  і҆ѡа́нна. 
Ве́черъ, по ѻ҆бы́чномъ ѱалмѣ̀ пое́мъ, Бл҃же́нъ  мꙋ́жъ, а҃-й а҆нтїфѡ́нъ. На Гдⷭ҇и воззва́хъ, стїхи̑ры  пра́здника г҃: и҆ прⷣте́чи є҃. А҆́ще же по́стъ, на ѕ҃,  гла́съ и҃. Подо́бенъ: Ѽ пресла́внагѡ чꙋдесѐ! Сла́ва,  гла́съ ѕ҃: Сокро́вище бж҃е́ственныхъ дарѡ́въ: И҆ ны́нѣ,  пра́здника, и҆лѝ бг҃оро́диченъ: Кто̀ тебѐ не оу҆бл҃жи́тъ:  Вхо́дъ. прокі́менъ днѐ: чтє́нїѧ г҃: а҃-е, Прⷪ҇ро́чества  и҆са́їина: Та́кѡ глаго́летъ гдⷭ҇ь: оу҆тѣша́йте: в҃-е,  Прⷪ҇ро́чества малахі́ина: Та́кѡ глаго́летъ гдⷭ҇ь  вседержи́тель: г҃-е, Премꙋ́дрости соломѡ́ни: Првⷣникъ а҆́ще  пости́гнетъ: На стїхо́внѣ стїхи̑ры, гла́съ а҃: Подо́бенъ:  Нбⷭ҇ныхъ чинѡ́въ: съ припѣ́вы и҆́хъ: а҃, Та́мѡ возращꙋ̀  ро́гъ дв҃дови: в҃, Помѧнѝ гдⷭ҇и дв҃да: Сла́ва, гла́съ в҃:  Ꙗ҆́кѡ бж҃е́ственныхъ: И҆ ны́нѣ, бг҃оро́диченъ, и҆лѝ  пра́здника. 
Тропа́рь, гла́съ д҃: 
Ꙗ҆́кѡ бж҃е́ственное сокро́вище сокрове́нное въ землѝ,  хрⷭ҇то́съ ѿкры̀ главꙋ̀ твою̀ на́мъ прⷪ҇ро́че и҆ прⷣте́че:  всѝ оу҆́бѡ соше́дшесѧ въ сеѧ̀ ѡ҆брѣ́тенїе, пѣ́сньми  бг҃оглаго́ливыми сп҃са воспои́мъ, сп҃са́юща на́съ ѿ  тлѣ́нїѧ мл҃твами твои́ми. 
(с. тѳ҃і ѡ҆б.) 
Сла́ва, и҆ ны́нѣ: Є҆́же ѿ вѣ́ка оу҆тае́ное: и҆лѝ  пра́здника. На оу҆́трени, на Бг҃ъ гдⷭ҇ь, а҆́ще є҆́сть  пѧтидесѧ́тница, тропа́рь пра́здника, два́жды: Сла́ва,  прⷣте́чи: и҆ ны́нѣ, пра́здника. А҆́ще же нѝ: тропа́рь  прⷣте́чи, два́жды: Сла́ва, и҆ ны́нѣ, бг҃оро́диченъ. По  ѻ҆бы́чныхъ каѳі́смахъ, сѣда́ленъ пра́здника. А҆́ще по́стъ:  По а҃-й каѳі́смѣ сѣда́ленъ прⷣте́чи, гла́съ д҃, два́жды:  Сла́ва, и҆ ны́нѣ, бг҃оро́диченъ, и҆ чте́нїе. По в҃-й  каѳі́смѣ сѣда́ленъ, гла́съ д҃, два́жды: По полѷеле́и  сѣда́ленъ, гла́съ д҃: Сла́ва, дрꙋгі́й, гла́съ и҃: И҆  ны́нѣ, бг҃оро́диченъ, и҆ чте́нїе. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Та́мѡ  возращꙋ̀ ро́гъ: Сті́хъ: Помѧнѝ гдⷭ҇и дв҃да: Всѧ́кое  дыха́нїе: Є҆ѵⷢ҇лїе лꙋкѝ, зача́ло л҃а: И҆зы́де сло́во ѡ҆  і҆и҃сѣ: По н҃-мъ ѱалмѣ̀ стїхи́ра, гла́съ ѕ҃: Ꙗ҆́же  пе́рвѣе на блю́дѣ: А҆́ще є҆́сть пѧтидесѧ́тница: Канѡ́нъ  пра́здника, со і҆рмосо́мъ на ѕ҃: А҆́ще ли по́стъ, канѡ́нъ  бцⷣы, со і҆рмосо́мъ на ѕ҃: прⷣте́чи на и҃, гла́съ и҃.  Катава́сїа пра́здника. А҆́ще ли по́стъ: Ѿве́рзꙋ оу҆ста̀  моѧ̑: По г҃-й пѣ́сни, конда́къ и҆ і҆́косъ пра́здника. А҆́ще  ли по́стъ, сѣда́ленъ прⷣте́чи, гла́съ д҃, два́жды: Сла́ва,  и҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ ѕ҃. Подо́бенъ: Є҆́же ѡ҆ на́съ: 
Свѣтоѧвле́нный и҆ бж҃е́ственный въ мі́рѣ сто́лпъ,  со́лнца свѣти́льникъ, прⷣте́ча главꙋ̀ свѣтоно́снꙋю и҆  бж҃е́ственнꙋю свою̀ показа́вый въ концѣ́хъ, ѡ҆свѧща́етъ  то́й вѣ́рнѡ покланѧ́ющихсѧ, и҆ взыва́ющихъ: хрⷭ҇то́въ  премꙋ́дрый крⷭ҇ти́телю, сп҃сѝ всѣ́хъ на́съ. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  прⷣте́чи: Сла́ва, дрꙋгі́й: И҆ ны́нѣ, пра́здника, и҆лѝ  бг҃оро́диченъ. На хвали́техъ, стїхи̑ры прⷣте́чи на д҃,  гла́съ є҃. Подо́бенъ: Ра́дꙋйсѧ: Сла́ва, гла́съ ѕ҃:  Всечестнꙋ́ю главꙋ̀: (с. т҃к) И҆ ны́нѣ, пра́здника, и҆лѝ  бг҃оро́диченъ. Славосло́вїе вели́кое. По трист҃о́мъ,  тропа́рь прⷣте́чи: Сла́ва, и҆ ны́нѣ, бг҃оро́диченъ: Є҆́же  ѿ вѣ́ка: и҆лѝ пра́здника. Є҆ктєнїѝ, и҆ ѿпꙋ́стъ, и҆  ча́съ а҃-й, и҆ коне́чный ѿпꙋ́стъ. На лїтꙋргі́и, бл҃жє́нна  ѿ канѡ́на прⷣте́чи, пѣ́снь г҃, и҆ ѕ҃. Прокі́менъ, гла́съ  з҃: Возвесели́тсѧ првⷣникъ ѡ҆ гдⷭ҇ѣ: Сті́хъ: Оу҆слы́ши  бж҃е гла́съ мо́й: А҆по́столъ къ корі́нѳѧнѡмъ, зача́ло рѻ҃ѕ:  Бг҃ъ рекі́й и҆з̾ тьмы̀ свѣ́тꙋ: А҆ллилꙋ́їа, гла́съ є҃:  Свѣ́тъ возсїѧ̀ првⷣникꙋ: Є҆ѵⷢ҇лїе матѳе́а, зача́ло м҃:  Слы́шавъ і҆ѡа́ннъ во оу҆зи́лищи дѣла̀ хрⷭ҇тѡ́ва:  Прича́стенъ: Въ па́мѧть: 
[зрѝ]комм. Вѣ́стнѡ бꙋ́ди, а҆́ще слꙋчи́тсѧ  ѡ҆брѣ́тенїе главы̀ і҆ѡа́нна прⷣте́чи въ недѣ́лю з҃-ю по  па́сцѣ ст҃ы́хъ ѻ҆тє́цъ. 
Ѡ҆ставлѧ́етсѧ слꙋ́жба пра́здника вознесе́нїѧ: и҆ пое́тсѧ  слꙋ́жба воскрⷭ҇на, и҆ прⷣте́чи, и҆ ст҃ы́хъ ѻ҆тцє́въ. Въ  сꙋббѡ́тꙋ, на ма́лѣй вече́рни, пое́мъ ꙗ҆́коже оу҆каза́сѧ  во главѣ̀ бг҃осло́ва. На вели́цѣй вече́рни, по ѻ҆бы́чной  каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃: и҆  прⷣте́чи г҃: и҆ ст҃ы́хъ ѻ҆тцє́въ д҃. Сла́ва, ѻ҆тцє́въ:  И҆ ны́нѣ, бг҃оро́диченъ воскрⷭ҇нъ гла́са. По вхо́дѣ  чтє́нїѧ ѻ҆тцє́въ, и҆ прⷣте́чи. На лїті́и стїхи́ра  хра́ма: и҆ прⷣте́чи хвали̑тныѧ. Сла́ва, ѻ҆тцє́въ: И҆  ны́нѣ, бг҃оро́диченъ. На стїхо́внѣ стїхи̑ры воскрⷭ҇ны.  Сла́ва, ѻ҆тцє́въ: И҆ ны́нѣ, бг҃оро́диченъ. На  бл҃гослове́нїи хлѣ́бѡвъ, тропа́рь: Бцⷣе дв҃о, два́жды: и҆  ѻ҆тцє́въ є҆ди́ножды: и҆ чте́нїе въ дѣѧ́нїихъ  а҆пⷭ҇льскихъ. На оу҆́трени, на Бг҃ъ гдⷭ҇ь, тропа́рь  воскрⷭ҇нъ и҆ ѻ҆тцє́въ. Сла́ва, прⷣте́чи: И҆ ны́нѣ,  бг҃оро́диченъ: По каѳі́смахъ сѣда́льны воскрⷭ҇ны, и҆  чте́нїе во є҆ѵⷢ҇лїи. Та́же полѷеле́й и҆ сѣда́льны  прⷣте́чи, ѻ҆́ба по є҆ди́ножды, без̾ бг҃оро́дичнѡвъ.  Сла́ва, сѣда́ленъ, и҆́же по (с. т҃к ѡ҆б.) полѷеле́и: И҆  ны́нѣ, бг҃оро́диченъ: и҆ чте́нїе прⷣте́чи. Про́чее же  пое́мъ на оу҆́трени, и҆ на часѣ́хъ, и҆ на лїтꙋргі́и,  ꙗ҆́коже оу҆каза́сѧ во главѣ̀ бг҃осло́ва. 
[зрѝ] Подоба́етъ вѣ́дати: А҆́ще слꙋчи́тсѧ па́мѧть  ѡ҆брѣ́тенїѧ честны́ѧ главы̀ въ сꙋббѡ́тꙋ пентїко́стїи, и҆лѝ  въ недѣ́лю и҃-ю: пое́мъ слꙋ́жбꙋ є҆гѡ̀ въ четверто́къ з҃-ѧ  недѣ́ли. 
[зрѝ] А҆́ще ли слꙋчи́тсѧ ѡ҆брѣ́тенїе честны́ѧ главы̀  і҆ѡа́нна прⷣте́чи въ понедѣ́льникъ и҃-й: пое́мъ на  оу҆́трени во вто́рникъ, съ пра́здничною слꙋ́жбою вкꙋ́пѣ. 
🕅комм. А҆́ще ли слꙋчи́тсѧ ѡ҆брѣ́тенїе  главы̀ прⷣте́чевы въ пѧто́къ з҃-ѧ недѣ́ли по па́сцѣ, во  ѿда́нїе вознесе́нїѧ хрⷭ҇то́ва, и҆лѝ въ сꙋббѡ́тꙋ пред̾  недѣ́лею всѣ́хъ ст҃ы́хъ, во ѿда́нїе пра́здника  пѧтьдесѧ́тницы. И҆ пое́мъ слꙋ́жбꙋ є҆гѡ̀ на рѧдꙋ̀ въ  сꙋббѡ́тꙋ, вкꙋ́пѣ со ѿда́нїемъ пра́здника. 
Въ пѧто́къ ве́чера, пое́мъ Бл҃же́нъ мꙋ́жъ: а҃-й  а҆нтїфѡ́нъ. На Гдⷭ҇и воззва́хъ, стїхи̑ры пра́здника на ѕ҃:  и҆ ст҃а́гѡ на д҃. Сла́ва, ст҃а́гѡ: И҆ ны́нѣ, пра́здника.  Вхо́дъ. прокі́менъ днѐ: и҆ чтє́нїѧ ст҃а́гѡ г҃. На лїті́и  стїхи̑ры пра́здника, и҆ ст҃а́гѡ стїхѡ́вныѧ. Сла́ва, ст҃а́гѡ:  И҆ ны́нѣ, пра́здника. На стїхо́внѣ, стїхи̑ры пра́здника,  съ припѣ́вы и҆́хъ. Сла́ва, ст҃а́гѡ: И҆ ны́нѣ, пра́здника.  По трист҃о́мъ, тропа́рь ст҃а́гѡ: Сла́ва, и҆ ны́нѣ,  пра́здника, и҆ ѿпꙋ́стъ. На оу҆́трени, на Бг҃ъ гдⷭ҇ь,  тропа́рь пра́здника два́жды: Сла́ва, ст҃а́гѡ. И҆ ны́нѣ,  пра́здника. По каѳі́смахъ сѣда́льны: и҆ чте́нїе пра́здника.  Полѷеле́й, и҆ сѣда́льны ст҃а́гѡ всѝ: Сла́ва, сѣда́ленъ  по полѷеле́и ст҃а́гѡ: И҆ ны́нѣ, пра́здника, и҆ чте́нїе  ст҃а́гѡ. Степє́нна а҃-й а҆нтїфѡ́нъ д҃-гѡ гла́са.  Прокі́менъ, и҆ є҆ѵⷢ҇лїе ст҃а́гѡ: ѱало́мъ н҃, и҆ стїхи́ра  ст҃а́гѡ. Канѡ́нъ пра́здника, со і҆рмосо́мъ (с. тк҃а) на ѕ҃:  и҆ ст҃а́гѡ на д҃: и҆ дрꙋгі́й пра́здника на д҃: Катава́сїа  пра́здника. По г҃-й пѣ́сни, конда́къ и҆ і҆́косъ ст҃а́гѡ: и҆  сѣда́ленъ ст҃а́гѡ два́жды. Сла́ва, и҆ ны́нѣ, пра́здника,  и҆ чте́нїе ст҃а́гѡ. По ѕ҃-й пѣ́сни, конда́къ и҆ і҆́косъ  пра́здника. На ѳ҃-й пѣ́сни, Чⷭ҇тнѣ́йшꙋю не пое́мъ.  Свѣти́ленъ пра́здника: Сла́ва, ст҃а́гѡ: И҆ ны́нѣ,  пра́здника. На хвали́техъ стїхи̑ры пра́здника г҃: и҆ ст҃а́гѡ  г҃. Сла́ва, ст҃а́гѡ: И҆ ны́нѣ, пра́здника. Славосло́вїе  вели́кое. По трист҃о́мъ тропа́рь ст҃а́гѡ: Сла́ва, и҆ ны́нѣ,  пра́здника. Є҆ктєнїѝ, и҆ ѿпꙋ́стъ. и҆ ча́съ а҃-й. На  часѣ́хъ, тропа́рь пра́здника. Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника, и҆ ст҃а́гѡ, премѣнѧ́емъ. На лїтꙋргі́и,  бл҃жє́нна пра́здника, пѣ́снь ѳ҃-ѧ на д҃: и҆ ст҃а́гѡ,  пѣ́снь г҃-ѧ, на д҃. По вхо́дѣ, тропа́рь пра́здника, и҆  ст҃а́гѡ. Сла́ва, конда́къ ст҃а́гѡ: И҆ ны́нѣ, пра́здника.  Прокі́менъ, А҆ллилꙋ́їа, и҆ прича́стенъ пра́здника, и҆  ст҃а́гѡ. А҆по́столъ, и҆ є҆ѵⷢ҇лїе днѐ, и҆ ст҃а́гѡ. 
🕅комм. Ѡ҆ то́мже пра́здницѣ подоба́етъ  вѣ́дати а҆́ще слꙋчи́тсѧ ѡ҆брѣ́тенїе чⷭ҇тны́ѧ главы̀  прⷣте́чевы въ недѣ́лю всѣ́хъ ст҃ы́хъ, пое́мъ слꙋ́жбꙋ  є҆гѡ̀ въ пѧто́къ. 
комм. А҆́ще ли ко́егѡ вели́кагѡ ст҃а́гѡ, є҆мꙋ́же во  оу҆ста́вѣ оу҆ка́жетсѧ бдѣ́нїе. 
Пое́мъ слꙋ́жбꙋ вели́кагѡ ст҃а́гѡ въ настоѧ́щꙋю сїю̀  недѣ́лю всѣ́хъ ст҃ы́хъ, ꙗ҆́коже і҆ѡа́нна бг҃осло́ва, въ  з҃-ю недѣ́лю по па́сцѣ, со ст҃ы́ми ѻ҆тцы̀ въ рѧдꙋ̀:  та́кожде и҆ здѣ̀ пое́тсѧ. 
к҃ѕ. Ст҃а́гѡ а҆пⷭ҇ла ка́рпа, є҆ди́нагѡ ѿ  седми́десѧтихъ. 
Стїхи̑ры пра́здника, и҆лѝ ѻ҆ктѡ́иха г҃, и҆ а҆пⷭ҇ла г҃:  (с. тк҃а ѡ҆б.) гла́съ а҃. Подо́бенъ: Всехва́льнїи мч҃нцы: На  стїхо́внѣ ѻ҆ктѡ́иха. Тропа́рь, гла́съ г҃: А҆пⷭ҇ле ст҃ы́й:  ѻ҆ктѡ́врїа въ а҃-й де́нь. На оу҆́трени, канѡ́на ѻ҆́ба  ѻ҆ктѡ́иха: и҆ а҆пⷭ҇ла на д҃, гла́съ д҃. По г҃-й пѣ́сни,  сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆́кѡ ѕвѣздꙋ̀ пресвѣ́тлꙋю цр҃ковь всегда̀ стѧжа́ тѧ  а҆пⷭ҇ле ка́рпе, чꙋде́съ твои́хъ многоподава́нїемъ  просвѣща́ема: сп҃сѝ вѣ́рою чтꙋ́щихъ па́мѧть твою̀. 
По ѳ҃-й пѣ́сни, свѣти́ленъ. На стїхо́внѣ ѻ҆ктѡ́иха. 
🕃 Въ то́йже де́нь ст҃а́гѡ великомч҃нка геѡ́ргїа  но́вагѡ, пострада́вшагѡ ѿ безбо́жнагѡ царѧ̀ сели́ма  тꙋ́рскагѡ. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
Бж҃е́ственнымъ жела́нїемъ, ѿ ю҆́нагѡ во́зраста ве́сь  са́мъ себѐ гдⷭ҇еви возложи́въ, въ мл҃твахъ и҆ постѣ́хъ  ѡ҆́бразъ бы́въ добродѣ́тели, бога́тство же и҆ сла́вꙋ, и҆  доброро́дство тѣле́сное ꙗ҆́кѡ не сꙋ́щее презрѣ́въ, и҆  хрⷭ҇та̀ є҆ди́наго ѿ дꙋшѝ возлюби́лъ є҆сѝ, и҆ того̀  и҆́стиннаго сꙋ́ща бг҃а въ трⷪ҇цѣ покланѧ́ема, пред̾  нечести́выми тꙋ́рки проповѣ́далъ є҆сѝ. и҆ срацы́нскꙋю  вѣ́рꙋ и҆ зако́ны моаме́ѳѡвы под̾ нога́ми попра́въ, и҆  мꙋчи́телѧ оу҆жаси́въ, мꙋче́нїѧ вѣнце́мъ оу҆краси́всѧ  сла́вне, къ нбⷭ҇нымъ восте́клъ є҆сѝ ликостоѧ́нїємъ,  премꙋ́дре геѡ́ргїе: молѝ хрⷭ҇та̀ бг҃а, сохрани́ти  ѻ҆те́чество твоѐ, и҆ сп҃стѝ правосла́внаго  і҆мпера́тора, и҆ лю́ди и҆ гра́дъ, и҆̀же твоѧ̑ по́двиги  при́снѡ почита́ющыѧ. 
Конда́къ, гла́съ д҃: 
Ꙗ҆́кѡ ѕвѣзда̀ пресвѣ́тлаѧ ꙗ҆ви́лсѧ є҆сѝ  непреле́стнаѧ мі́рови, пра́веднаго сл҃нца хрⷭ҇та̀  возвѣща́ющи страда́нїи твои́ми стрⷭ҇тоте́рпче, (с. тк҃в),  вели́кїй мч҃нче хрⷭ҇то́въ геѡ́ргїе, и҆ пре́лесть погаси́лъ  є҆сѝ срацы́нскꙋю, и҆ моаме́ѳѡва преда̑нїѧ и҆ зако́ны под̾  нога́ми твои́ми попра́лъ є҆сѝ: и҆ беззако́ннаго царѧ̀, и҆  мꙋчи́телей оу҆каси́лъ є҆сѝ крѣ́пкимъ твои́мъ  терпѣ́нїемъ, и҆ вѣ̑рнымъ подае́ши свѣ́тъ, молѧ́сѧ къ бг҃ꙋ  непреста́ннѡ ѡ҆ всѣ́хъ на́съ. 
к҃з. Ст҃а́гѡ сщ҃енномч҃нка ѳерапо́нта. 
А҆ллилꙋ́їа, и҆лѝ тропа́рь. Стїхи̑ры, гла́съ и҃.  Подо́бенъ: Мч҃нцы твоѝ гдⷭ҇и: Сла́ва, и҆ ны́нѣ,  пра́здника, и҆лѝ бг҃оро́диченъ. Тропа́рь, гла́съ д҃: И҆  нра́вѡмъ прича́стникъ: септе́мврїа въ г҃-й де́нь. На  оу҆́трени, канѡ́нъ, гла́съ ѕ҃: По г҃-й пѣ́сни, сѣда́ленъ,  гла́съ а҃. Сла́ва, и҆ ны́нѣ, бг҃оро́диченъ. 
🕃 И҆ ѡ҆брѣ́тенїе моще́й прпⷣбнагѡ ѻ҆тца̀  на́шегѡ ні́ла, и҆́же на є҆́зерѣ селиге́рѣ, на  ѻ҆́стровѣ зово́момъ столобно́е, но́вагѡ чꙋдотво́рца. 
Тропа́рь и҆ конда́къ деке́мврїа въ з҃-й де́нь. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
к҃и. Прпⷣбнагѡ ѻ҆тца̀ на́шегѡ нїки́ты, є҆пⷭ҇кпа  халкидо́нскагѡ. 
А҆ллилꙋ́їа, и҆лѝ тропа́рь. Стїхи̑ры, гла́съ д҃.  Подо́бенъ: Ꙗ҆́кѡ до́блѧ: Сла́ва, и҆ ны́нѣ, пра́здника,  и҆лѝ бг҃оро́диченъ: Тропа́рь, гла́съ д҃: Пра́вило вѣ́ры:  септе́мврїа во в҃-й де́нь. На оу҆́трени, канѡ́нъ, гла́съ  д҃. По г҃-й пѣ́сни, сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Свѣ́тлостїю дѣ́лъ твои́хъ просїѧ́лъ є҆сѝ прпⷣбне,  а҆пⷭ҇льскагѡ престо́ла наслѣ́дникъ бы́лъ є҆сѝ нїки́то: и҆  ꙗ҆́кѡ со́лнце ѡ҆блиста́лъ (с. тк҃в ѡ҆б.) є҆сѝ твое́й  па́ствѣ ѻ҆́тче, всѧ̑ бж҃е́ственныхъ оу҆че́нїй и҆спо́лнь.  тѣ́мже зове́мъ тѝ: ра́дꙋйсѧ халкидо́нꙋ оу҆добре́нїе. 
🕃 Въ то́йже де́нь па́мѧть ст҃а́гѡ і҆гна́тїа  є҆пⷭ҇кпа, росто́вскагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀. 
Тропа́рь, гла́съ д҃: 
Бл҃говѣ́рїѧ просвѣ́щьсѧ оу҆че́нїи, ст҃и́тельства  прїе́мъ па́ствꙋ, и҆ а҆пⷭ҇лѡмъ наслѣ́дникъ бы́въ: тѣ́мъ  прїѧ́лъ є҆сѝ ѿ бг҃а да́ръ чꙋде́съ, ст҃и́телю ѻ҆́тче  і҆гна́тїе, молѝ хрⷭ҇та̀ бг҃а, да сп҃се́тъ дꙋ́шы на́шѧ. 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆ви́сѧ дне́сь пресвѣ́тлаѧ па́мѧть твоѧ̀, ст҃и́телю  пребл҃же́нне і҆гна́тїе, въ мі́рѣ свѣ́тлѡ сїѧ́ющи и҆  ꙗ҆влѧ́ющи всѣ̑мъ бж҃е́ственное сїѧ́нїе. 
к҃ѳ. Ст҃ы́ѧ прпⷣбномч҃нцы ѳеодо́сїи дѣви́цы. 
А҆ллилꙋ́їа, и҆лѝ тропа́рь. Стїхи̑ры, гла́съ и҃.  Подо́бенъ: Ѽ пресла́внагѡ чꙋдесѐ: 
Тропа́рь, гла́съ д҃: 
Добродѣ́тель бл҃гопрїѧ́тнѡ мч҃нце пости́гла є҆сѝ,  хрⷭ҇то́во прїѧ́телище бы́вши чи́стое, и҆ ст҃а́гѡ дх҃а до́мъ  возлю́бленъ: ѿню́дꙋже посрами́ла є҆сѝ врага̀ борю́щаго  ро́дъ человѣ́ческїй, до́брѣ страда́вшаѧ, и҆ посѣ́кла  є҆сѝ копрѡнѵ́ма ѳеодо́сїе, мече́мъ вѣ́ры: и҆ къ черто́гꙋ  нбⷭ҇номꙋ преста́виласѧ є҆сѝ ра́дꙋющисѧ. тебѐ вѣ́рою  чтꙋ́щымъ при́снѡ просѝ ве́лїѧ млⷭ҇ти. 
На оу҆́трени, ѻ҆́ба канѡ́на ѻ҆ктѡ́иха, и҆ ст҃ы́ѧ на  д҃, гла́съ д҃. По г҃-й пѣ́сни сѣда́ленъ, гла́съ и҃. По ѕ҃- й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Трꙋда́ми живо́тъ нетрꙋ́дный дости́гла є҆сѝ, кро́вїю же  копрѡнѵ́ма (с. тк҃г) оу҆дави́ла є҆сѝ мч҃нце, скве́рнаго  врага̀ хрⷭ҇то́вы це́ркве, всебл҃же́ннаѧ ѳеодо́сїе: и҆ съ  вы́шними ра́дꙋешисѧ во́инствы, чтꙋ́щыѧ па́мѧть твою̀  покрыва́ющи. 
🕃 Въ то́йже де́нь преставле́нїе ст҃а́гѡ и҆  бл҃же́ннагѡ і҆ѡа́нна, хрⷭ҇та̀ ра́ди ю҆ро́дивагѡ,  оу҆́стюжскагѡ чꙋдотво́рца: 
Соверша́етсѧ собо́ръ є҆гѡ̀ на оу҆́стюгѣ. 
Тропа́рь, гла́съ є҃: 
Нагото́ю тѣле́сною и҆ терпѣ́нїемъ ѡ҆бнажи́лъ є҆сѝ  вра̑жїѧ кова̑рствїѧ, ѡ҆блича́ѧ неподо́бное є҆гѡ̀ дѣѧ́нїе,  ѕѣ́льнѣ стражда̀ со́лнечный ва́ръ, и҆ нꙋ̑жныѧ вели̑кїѧ  стꙋ́дєни мра́за и҆ ѻ҆гнѧ̀ не чꙋ́лъ є҆сѝ, бж҃їею по́мощїю  покрыва́емь, і҆ѡа́нне премꙋ́дре, молѝ ѡ҆ вѣ́рою творѧ́щихъ  па́мѧть твою̀ че́стнѡ, и҆ оу҆се́рднѡ притека́ющихъ къ  ра́цѣ моще́й твои́хъ, и҆зба́витисѧ ѿ бѣ́дъ, и҆ паде́нїѧ  и҆збѣжа́ти. 
Конда́къ, гла́съ и҃: 
Вы́шнїѧ красоты̀ жела́ѧ, ни́жнїѧ сла́дости тѣле́сное  ꙗ҆де́нїе тща́тельнѡ ѡ҆ста́вилъ є҆сѝ, нестѧжа́нїемъ  сꙋ́етнагѡ мі́ра, возлюби́лъ є҆сѝ а҆́гг҃льское житїѐ.  преходѧ̀ сконча́всѧ і҆ѡа́нне бл҃же́нне: съ ни́миже молѝ  хрⷭ҇та̀ бг҃а непреста́ннѡ ѡ҆ всѣ́хъ на́съ. 
л҃. Прпⷣбнагѡ ѻ҆тца̀ на́шегѡ і҆саа́кїа, ѻ҆би́тели  далма́тскїѧ. 
А҆ллилꙋ́їа, и҆лѝ тропа́рь. Стїхи̑ры, гла́съ а҃.  Подо́бенъ: Нбⷭ҇ныхъ чинѡ́въ: На стїхо́внѣ ѻ҆ктѡ́иха.  Тропа́рь, гла́съ и҃: Въ тебѣ̀ ѻ҆́тче и҆звѣ́стнѡ сп҃се́сѧ:  ѻ҆ктѡ́врїа въ а҃-й де́нь. На оу҆́трени, канѡ́нъ, гла́съ  и҃. По г҃-й пѣ́сни, сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ оу҆го́дникъ бж҃їй вѣ́рный, по хрⷭ҇то́вѣ  це́ркви ре́вностїю (с. тк҃г ѡ҆б.) разже́гсѧ, брозды̑  оу҆а́лентѡвы оу҆держа́въ, прⷪ҇ро́чески томꙋ̀ ѡ҆  затворе́нїи це́ркве, па́гꙋбнꙋю сме́рть, предре́клъ є҆сѝ  прпⷣбне: тѣ́мже при́снѡ молѝ ѡ҆ на́съ чтꙋ́щихъ тѧ̀,  і҆саа́кїе прпⷣбне. 
л҃а. Ст҃а́гѡ а҆пⷭ҇ла є҆рмі́а: И҆ ст҃а́гѡ мч҃нка  є҆рме́а: 
А҆ллилꙋ́їа, и҆лѝ тропа́рь. Стїхи̑ры, гла́съ а҃.  Подо́бенъ: 
Нбⷭ҇ныхъ чинѡ́въ: На стїхо́внѣ ѻ҆ктѡ́иха. Тропа́рь:  Мч҃нкъ тво́й гдⷭ҇и: септе́мврїа во в҃-й де́нь. На  оу҆́трени, канѡ́нъ, гла́съ и҃. По г҃-й пѣ́сни, сѣда́ленъ,  гла́съ д҃. По ѕ҃-й пѣ́сни, 
Конда́къ, гла́съ ѕ҃. Подо́бенъ: Є҆́же ѡ҆ на́съ: 
И҆́же по хрⷭ҇тѣ̀ оу҆се́рднѡ подвиза́всѧ, въ сѣди́нахъ  до́блихъ мꙋ́жество стѧжа́лъ є҆сѝ мч҃нче є҆рмі́е,  беззако́нныхъ ѕлоꙋмышле́нїе попра́въ хрⷭ҇то́вою си́лою, ѿ  чаро́вныхъ напое́нїй невреди́мь пребы́сть, зовы́й: бг҃ъ  є҆́сть со мно́ю, и҆ никто́же на мѧ̀. 


(с. тк҃д) 
Мѣ́сѧцъ і҆ꙋ́нїй, 
и҆мѣ́ѧй дне́й л҃. 
Де́нь и҆́мать часѡ́въ є҃і, а҆ но́щь ѳ҃. 
а҃. Ст҃а́гѡ мч҃нка і҆ꙋсті́на фїло́софа, и҆ дрꙋга́гѡ  мч҃нка і҆ꙋсті́на, и҆ и҆̀же съ ни́ми. 
А҆ллилꙋ́їа, и҆лѝ тропа́рь. На Гдⷭ҇и воззва́хъ, а҆́ще  по́стъ пое́мъ стїхи̑ры бцⷣы г҃, гла́съ в҃. Подо́бенъ:  Є҆гда̀ ѿ дре́ва: и҆ ст҃а́гѡ г҃, гла́съ и҆ подо́бенъ  то́йже. На стїхо́внѣ ѻ҆ктѡ́иха. Тропа́рь гла́съ д҃: Мч҃нцы  твоѝ гдⷭ҇и: септе́мврїа въ к҃-й де́нь. На оу҆́трени,  канѡ́нъ, гла́съ в҃. По г҃-й пѣ́сни, сѣда́ленъ, гла́съ є҃.  По ѕ҃-й пѣ́сни, 
Конда́къ, гла́съ в҃. 
Премꙋ́дростїю бж҃е́ственныхъ твои́хъ слове́съ і҆ꙋсті́не,  цр҃ковь бж҃їѧ всѧ̀ оу҆краси́вшисѧ, житїѧ̀ твоегѡ̀  свѣ́тлостїю мі́ръ ѡ҆свѣща́етъ: и҆злїѧ́нїѧ же ра́ди кро́ве  вѣне́цъ прїе́мъ, и҆ со а҆́гг҃лы предстоѧ̀ хрⷭ҇тꙋ̀, молѝ  непреста́ннѡ ѡ҆ всѣ́хъ на́съ. 
🕃 И҆ прпⷣбнагѡ ѻ҆тца̀ на́шегѡ дїонѵ́сїа  глꙋши́цкагѡ. 
Соверша́етсѧ собо́ръ є҆гѡ̀ во ѻ҆би́тели є҆гѡ̀.  Тропа́рь, и҆ конда́къ, і҆аннꙋа́рїа въ і҃-й де́нь. 
в҃. И҆́же во ст҃ы́хъ ѻ҆тца̀ на́шегѡ нїки́фора,  патрїа́рха кѡнстанті́нѧ гра́да и҆сповѣ́дника. 
На Гдⷭ҇и воззва́хъ стїхи̑ры, гла́съ д҃. Подо́бенъ:  Ꙗ҆́кѡ до́блѧ: На стїхо́внѣ ѻ҆ктѡ́иха. Тропа́рь, гла́съ  д҃. Пра́вило (с. тк҃є) вѣ́ры: септе́мврїа во в҃-й де́нь.  На оу҆́трени, на Бг҃ъ гдⷭ҇ь, тропа́рь, два́жды. По  каѳі́смахъ сѣда́льны ѻ҆ктѡ́иха. Канѡ́нъ, гла́съ д҃. По г҃- й пѣ́сни, сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Побѣ́ды вѣне́цъ съ нб҃сѐ, нїки́форе пресла́вне,  ꙗ҆́кѡ прїе́мъ ѿ бг҃а, сп҃са́й вѣ́рою почита́ющыѧ тѧ̀,  ꙗ҆́кѡ сщ҃еннонача́льника хрⷭ҇то́ва, и҆ оу҆чи́телѧ. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ,  и҆ на стїхо́внѣ ѻ҆ктѡ́иха. 
🕃 И҆ ст҃а́гѡ великомч҃нка і҆ѡа́нна но́вагѡ,  мꙋ́ченагѡ въ бѣлѣ́градѣ. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
Житїѐ на землѝ до́брѣ ѡ҆кормлѧ́ѧ страда́льче,  ми́лостынѧми и҆ ча́стыми мл҃твами и҆ слеза́ми, па́ки же ко  страда́нїю мꙋ́жески оу҆стреми́всѧ, пе́рсское ѡ҆бличи́лъ  є҆сѝ нече́стїе. тѣ́мже цр҃кве бы́лъ є҆сѝ  оу҆твержде́нїе, и҆ хрⷭ҇тїа́нъ похвало̀, і҆ѡа́нне  приснопа́мѧтне. 
Конда́къ, гла́съ д҃. Подо́бенъ: Вознесы́йсѧ: 
Морскꙋ́ю пла́ваѧ пꙋчи́нꙋ кꙋ́плею, ѿ восто́ка тща́лсѧ  є҆сѝ къ сѣ́верꙋ: но бг҃ꙋ призва́вшꙋ тѧ̀, ꙗ҆́коже матѳе́й  мы́тницꙋ, ты́ же кꙋ́плю ѡ҆ста́вль, и҆ томꙋ̀ послѣ́довалъ  є҆сѝ кро́вїю мꙋче́нїѧ: вре́менными и҆скꙋпи́въ  непроходи̑маѧ, и҆ вѣне́цъ прїѧ́лъ є҆сѝ непобѣди́мый. 
г҃. Ст҃а́гѡ мч҃нка лꙋкїллїа́на, и҆ и҆̀же съ ни́мъ. 
А҆ллилꙋ́їа, и҆лѝ тропа́рь. А҆́ще по́стъ, стїхи̑ры  бцⷣы, гла́съ а҃. Подо́бенъ: Всехва́льнїи: и҆ мч҃нка, гла́съ  и҆ подо́бенъ то́йже. На стїхо́внѣ ѻ҆ктѡ́иха. Тропа́рь,  гла́съ д҃: (с. тк҃є) Мч҃нкъ тво́й гдⷭ҇и лꙋкїллїа́нъ:  септе́мврїа во в҃-й де́нь. На оу҆́трени, ѻ҆́ба канѡ́на  ѻ҆ктѡ́иха: и҆ ст҃а́гѡ на д҃, гла́съ и҃. По г҃-й пѣ́сни,  сѣда́ленъ ст҃а́гѡ, гла́съ а҃. По ѕ҃-й пѣ́сни, мч҃нченъ  ѻ҆ктѡ́иха. 
д҃. И҆́же во ст҃ы́хъ ѻ҆тца̀ на́шегѡ митрофа́на,  патрїа́рха кѡнстанті́нѧ гра́да: 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ ѕ҃.  Подо́бенъ: Всю̀ ѿложи́вше: На стїхо́внѣ ѻ҆ктѡ́иха.  Тропа́рь, гла́съ д҃: Пра́вило вѣ́ры: септе́мврїа во в҃-й  де́нь. На оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ,  гла́съ ѕ҃, на д҃. По г҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вѣ́рꙋ хрⷭ҇то́вꙋ ꙗ҆́снѡ ты̀ проповѣ́далъ є҆сѝ, и҆  сїю̀ соблюда́ѧ, во мно́жество вои́стиннꙋ возрасти́лъ є҆сѝ  вѣ́рное твоѐ ста́до: тѣ́мже со а҆́гг҃лы митрофа́не,  сра́дꙋешисѧ, хрⷭ҇тꙋ̀ молѧ́сѧ непреста́ннѡ ѡ҆ всѣ́хъ на́съ. 
Та́же сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Ѿ младе́нства ꙗ҆ви́лсѧ є҆сѝ че́стенъ сосꙋ́дъ,  ст҃и́тель бы́въ и҆збра́нъ бг҃ꙋ, є҆мꙋ́же съ весе́лїемъ  взыва́лъ є҆сѝ: ра́венъ є҆сѝ хрⷭ҇тѐ ѻ҆ц҃ꙋ̀ и҆ дх҃ꙋ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. 
є҃. Ст҃а́гѡ сщ҃енномч҃нка дѡроѳе́а є҆пⷭ҇кпа  тѵ́рскагѡ. И҆ преставле́нїе ст҃а́гѡ бл҃говѣ́рнагѡ вели́кагѡ  кн҃зѧ ѳео́дѡра ꙗ҆росла́вича. 
А҆ллилꙋ́їа, и҆лѝ тропа́рь. Стїхи̑ры, гла́съ и҃.  Подо́бенъ: Мч҃нцы твоѝ: На стїхо́внѣ ѻ҆ктѡ́иха. Тропа́рь:  И҆ (с. тк҃є ѡ҆б.) нра́вѡмъ прича́стникъ: септе́мврїа въ г҃- й де́нь. На оу҆́трени, ѻ҆́ба канѡ́на ѻ҆ктѡ́иха: и҆ мч҃нка  на д҃, гла́съ и҃. По г҃-й пѣ́сни, сѣда́ленъ, гла́съ д҃. По  ѕ҃-й пѣ́сни, 
Конда́къ, гла́съ є҃: 
Добродѣ́тельми сїѧ́ѧ, и҆ бж҃е́ственными оу҆че́нїи  па́че со́лнца, и҆ страда́нїи бл҃же́нне ѡ҆блиста́лъ є҆сѝ:  просвѣти́лъ є҆сѝ зе́млю дѡроѳе́е, ѿгна́въ мглꙋ̀  многобо́жїѧ, и҆ лю̑тыѧ є҆́рєси. сегѡ̀ ра́ди па́мѧть твою̀  свѣ́тлѡ пра́зднꙋемъ. 
На стїхо́внѣ ѻ҆ктѡ́иха. 
ѕ҃. Прпⷣбнагѡ ѻ҆тца̀ на́шегѡ висарїѡ́на  чꙋдотво́рца. И҆ прпⷣбнагѡ і҆ларїѡ́на но́вагѡ,  ѻ҆би́тели далма́тскїѧ. 
А҆ллилꙋ́їа, и҆лѝ тропа́рь. Стїхи̑ры висарїѡ́на, гла́съ  и҃. Подо́бенъ: Ѽ пресла́внагѡ чꙋдесѐ! І҆ларїѡ́на, гла́съ  д҃. Подо́бенъ: Да́лъ є҆сѝ зна́менїе: На стїхо́внѣ  ѻ҆ктѡ́иха. Тропа́рь, гла́съ д҃: Бж҃е ѻ҆тє́цъ на́шихъ:  ное́мврїа въ к҃-й де́нь. На оу҆́трени, канѡ́нъ ѻ҆ктѡ́иха  є҆ди́нъ: и҆ ст҃ы́хъ два̀: є҆ди́нъ, гла́съ в҃: Дрꙋгі́й,  гла́съ и҃. По г҃-й пѣ́сни, 
Конда́къ, і҆ларїѡ́на, гла́съ в҃. Подо́бенъ: Твє́рдыѧ: 
Ѡ҆гра́ды живоно́сныѧ твоеѧ̀ па́жити па́стырски  невреди́мо ста́до соблю́лъ є҆сѝ, и҆ ꙗ҆ви́лсѧ є҆сѝ  высото́ю дѣ́лъ вели́къ, но́вый і҆ларїѡ́не, по бл҃гоче́стїи  мнѡ́ги мꙋ̑ки и҆ скѡ́рби прїе́мъ. тѣ́мъ во всера́достный  живо́тъ всели́лсѧ є҆сѝ го́рнѧгѡ сїѡ́на, молѝ за ны̀  прпⷣбне. 
И҆ сѣда́ленъ висарїѡ́на, гла́съ а҃. Сла́ва, і҆ларїѡ́на,  гла́съ д҃. По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Вы́шнихъ си́лъ подража́въ прпⷣбне, ѡ҆́бразомъ пти́цъ  житїѐ пожи́лъ (с. тк҃ѕ) є҆сѝ: вре́мєннаѧ въ забы́тїи  положи́въ, непреста́ннымъ жела́нїемъ влеко́мь къ нбⷭ҇нымъ  добро́тамъ хрⷭ҇та̀ цр҃ѧ̀, до́ндеже тогѡ̀ дости́глъ є҆сѝ  висарїѡ́не. молѝ непреста́ннѡ ѡ҆ всѣ́хъ на́съ. 
На стїхо́внѣ ѻ҆ктѡ́иха. 
з҃. Ст҃а́гѡ сщ҃енномч҃нка ѳеодо́та, є҆пⷭ҇кпа  а҆гкѵ́рскагѡ. 
А҆ллилꙋ́їа, и҆лѝ тропа́рь. Стїхи̑ры бцⷣы, гла́съ а҃.  Подо́бенъ: Нбⷭ҇ныхъ чинѡ́въ: и҆ ст҃а́гѡ, гла́съ и҆ подо́бенъ  то́йже. На стїхо́внѣ ѻ҆ктѡ́иха. Тропа́рь: И҆ нра́вѡмъ  прича́стникъ: септе́мврїа въ г҃-й де́нь. На оу҆́трени,  ѻ҆́ба канѡ́на ѻ҆ктѡ́иха: и҆ ст҃а́гѡ на д҃, гла́съ ѕ҃. По  г҃-й пѣ́сни, сѣда́ленъ, гла́съ а҃. На стїхо́внѣ  ѻ҆ктѡ́иха. 
и҃. 🕃 Ст҃а́гѡ великомч҃нка ѳео́дѡра стратила́та. 
На Гдⷭ҇и воззва́хъ, стїхи̑ры на ѕ҃, гла́съ в҃.  Подо́бенъ: Є҆гда̀ ѿ дре́ва: И҆́ны стїхи̑ры, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ є҃: Дне́сь возсїѧ̀  па́че денни́цы: На стїхо́внѣ ѻ҆ктѡ́иха. Сла́ва, ст҃а́гѡ,  гла́съ и҃: Бж҃їихъ дарѡ́въ: Тропа́рь, гла́съ д҃:  Воинствосло́вїемъ и҆́стиннымъ: феврꙋа́рїа во и҃-й де́нь: На  оу҆́трени, по каѳі́смахъ, сѣда́льны ѻ҆ктѡ́иха: ѻ҆́ба  канѡ́на ѻ҆ктѡ́иха, без̾ мч҃нчнѡвъ: и҆ ст҃а́гѡ на ѕ҃,  гла́съ д҃. По г҃-й пѣ́сни, сѣда́ленъ, гла́съ и҃, два́жды.  По ѕ҃-й пѣ́сни, конда́къ, гла́съ в҃. Подо́бенъ: Вы́шнихъ  и҆щѧ̀: Мꙋ́жествомъ дꙋшѝ: феврꙋа́рїа во и҃-й де́нь. И҆  і҆́косъ. По ѳ҃-й пѣ́сни, свѣти́ленъ, ст҃а́гѡ, два́жды.  Сла́ва, и҆ ны́нѣ, пра́здника, и҆лѝ бг҃оро́диченъ. На  стїхо́внѣ ѻ҆ктѡ́иха. Сла́ва, ст҃а́гѡ гла́съ и҃.  Страда́льческїй соста́вль: На лїтꙋргі́и, бл҃жє́нна  пра́здника, и҆лѝ ѻ҆ктѡ́иха: и҆ ст҃а́гѡ пѣ́снь г҃-ѧ.  Прокі́менъ, (с. тк҃ѕ ѡ҆б.) гла́съ з҃: Возвесели́тсѧ  првⷣникъ: Сті́хъ: Оу҆слы́ши бж҃е гла́съ мо́й: А҆по́столъ  къ тїмоѳе́ю, зача́ло сч҃в: Возмога́й ѡ҆ бл҃года́ти:  А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ  процвѣте́тъ: Є҆ѵⷢ҇лїе матѳе́а, зача́ло л҃ѕ: Сѐ а҆́зъ  посыла́ю ва́съ ꙗ҆́кѡ ѻ҆́вцы: Прича́стенъ: Въ па́мѧть: 
ѳ҃. 🕃 И҆́же во ст҃ы́хъ ѻ҆тца̀ на́шегѡ кѷрі́лла,  а҆рхїепⷭ҇кпа а҆леѯандрі́йскагѡ. 
Стїхи̑ры на ѕ҃, гла́съ д҃. Подо́бенъ: Ꙗ҆́кѡ до́блѧ:  Сла́ва, гла́съ ѕ҃: Бл҃гі́й ра́бе: На стїхо́внѣ ѻ҆ктѡ́иха.  Сла́ва, гла́съ ѕ҃: Человѣ́че бж҃їй: Тропа́рь, гла́съ и҃:  Правосла́вїѧ наста́вниче: ѻ҆ктѡ́врїа въ а҃і-й де́нь. На  оу҆́трени, ѻ҆́ба канѡ́на ѻ҆ктѡ́иха, и҆ ст҃а́гѡ на ѕ҃,  гла́съ д҃. По г҃-й пѣ́сни, сѣда́ленъ, гла́съ г҃. По ѕ҃-й  пѣ́сни, 
Конда́къ, гла́съ ѕ҃. Подо́бенъ: Є҆́же ѡ҆ на́съ: 
Бе́зднꙋ на́мъ оу҆че́нїй бг҃осло́вїѧ и҆сточи́лъ є҆сѝ  ꙗ҆́вѣ, ѿ и҆стѡ́чникъ сп҃совыхъ, є҆́рєси погрꙋжа́ющꙋю  бл҃же́нне кѷрі́лле, и҆ ста́до невреди́мо ѿ треволне́нїй  сп҃са́ющꙋю: страна́мъ бо всѣ̑мъ наста́вникъ прпⷣбне,  ꙗ҆́кѡ бж҃е́ствєннаѧ ꙗ҆влѧ́ѧ. 
И҆ і҆́косъ. По ѳ҃-й пѣ́сни свѣти́ленъ, два́жды.  Сла́ва, и҆ ны́нѣ, пра́здника, и҆лѝ бг҃оро́диченъ: На  стїхо́внѣ ѻ҆ктѡ́иха. Сла́ва, гла́съ ѕ҃: Наслѣ́дниче  бж҃їй: На лїтꙋргі́и, бл҃жє́нна пра́здника, и҆лѝ  ѻ҆ктѡ́иха: и҆ ст҃а́гѡ пѣ́снь г҃. Прокі́менъ, гла́съ а҃:  Оу҆ста̀ моѧ̑ возглаго́лютъ премꙋ́дрость: Сті́хъ:  Оу҆слы́шите сїѧ̑ всѝ ꙗ҆зы́цы: А҆по́столъ ко є҆вре́ємъ,  зача́ло тл҃д: Помина́йте наста́вники ва́шѧ: А҆ллилꙋ́їа,  гла́съ в҃: Оу҆ста̀ првⷣнагѡ поꙋча́тсѧ премꙋ́дрости:  Сті́хъ: Зако́нъ бг҃а є҆гѡ̀ въ се́рдцы є҆гѡ̀: Є҆ѵⷢ҇лїе  матѳе́а зача́ло а҃і: Вы̀ є҆стѐ свѣ́тъ мі́ра:  Прича́стенъ: Въ па́мѧть: 
(с. тк҃з) 
🕃 Въ то́йже де́нь прпⷣбнагѡ ѻ҆тца̀ на́шегѡ  кѷрі́лла и҆гꙋ́мена бѣлоезе́рскагѡ. 
Соверша́етсѧ собо́ръ є҆гѡ̀ во ѻ҆би́тели є҆гѡ̀,  и҆дѣ́же лежа́тъ мо́щи є҆гѡ̀, и҆ во хра́мѣ є҆гѡ̀. 
Тропа́рь, гла́съ а҃: 
Ꙗ҆́кѡ крі́нъ въ пꙋсты́ни дв҃дски процвѣ́лъ є҆сѝ  ѻ҆́тче кѷрі́лле, ѕлостра́стїѧ те́рнїе и҆скоренѧ́ѧ, и҆  собра́лъ є҆сѝ въ не́й оу҆чєни́къ мно́жество, стра́хомъ  бж҃їимъ и҆ оу҆че́нїемъ твои́мъ наставлѧ́емыхъ, и҆́хже и҆ до  конца̀ ꙗ҆́кѡ чадолюби́вый ѻ҆тє́цъ не ѡ҆ста́вилъ є҆сѝ  посѣща́ѧ, да всѝ вопїе́мъ: сла́ва да́вшемꙋ тѝ крѣ́пость,  сла́ва вѣнча́вшемꙋ тѧ̀, сла́ва дѣ́йствꙋющемꙋ тобо́ю  всѣ̑мъ и҆сцѣлє́нїѧ. 
Конда́къ, гла́съ и҃: 
Ꙗ҆́кѡ преѡби́дѣвъ тлѣ̑ннаѧ, и҆ до́лꙋ влекꙋ̑щаѧ  мꙋдрова̑нїѧ ѻ҆́ч҃е, къ вы́шнемꙋ тече́нїю ра́достнѡ  оу҆стреми́лсѧ є҆сѝ, и҆ та́мѡ со ст҃ы́ми прест҃ѣ́й  трⷪ҇цѣ предстоѧ̀, молѝ ѿ вра̑гъ сохрани́тисѧ ста́дꙋ  твоемꙋ̀: ꙗ҆́кѡ да ст҃о́е твоѐ оу҆спе́нїе пра́зднꙋюще  вопїе́мъ: ра́дꙋйсѧ пребл҃же́нне кѷрі́лле ѻ҆́тче на́шъ. 
і҃. Ст҃а́гѡ сщ҃енномч҃нка тїмоѳе́а, є҆пⷭ҇кпа  прꙋ́сскагѡ. 
А҆ллилꙋ́їа, и҆лѝ тропа́рь. Стїхи̑ры бцⷣы, гла́съ д҃.  Подо́бенъ: Ꙗ҆́кѡ до́блѧ: И҆ ст҃а́гѡ, гла́съ и҃ подо́бенъ  то́йже. На стїхо́внѣ ѻ҆ктѡ́иха. Тропа́рь, гла́съ д҃: И҆  нра́вѡмъ прича́стникъ: септе́мврїа въ г҃-й де́нь. На  оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ, гла́съ  д҃. По г҃-й пѣ́сни, сѣда́ленъ, гла́съ є҃. 
а҃і. 🕂 Ст҃ы́хъ а҆пⷭ҇лъ, варѳоломе́а и҆ варна́вы. 
На вели́цѣй вече́рни, пое́мъ: Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры пра́здника г҃, и҆  (с. тк҃з ѡ҆б.) а҆пⷭ҇лѡвъ є҃. А҆́ще же по́стъ, стїхи̑ры  а҆пⷭ҇лѡвъ на и҃. Варѳоломе́а є҃, гла́съ д҃. Подо́бенъ:  Ꙗ҆́кѡ до́блѧ: И҆ варна́вы г҃, гла́съ то́йже, Подо́бенъ:  Да́лъ є҆сѝ зна́менїе: Сла́ва, гла́съ ѕ҃: Варна́во  прехва́льне: И҆ ны́нѣ пра́здника, и҆лѝ бг҃оро́диченъ: Кто̀  тебѐ не оу҆бл҃жи́тъ: Вхо́дъ. Прокі́менъ днѐ, и҆ чтє́нїѧ  г҃: и҆щѝ сегѡ̀ мѣ́сѧца въ к҃ѳ-й де́нь. На стїхо́внѣ  стїхи̑ры а҆пⷭ҇лѡвъ, гла́съ а҃. Подо́бенъ: Всехва́льнїи  мч҃нцы: съ припѣ́вы и҆́хъ. Сла́ва, гла́съ и҃: А҆пⷭ҇ле  сп҃совъ: И҆ ны́нѣ, пра́здника, и҆лѝ бг҃оро́диченъ:  Безневѣ́стнаѧ дв҃о: По трист҃о́мъ, тропа́рь, гла́съ г҃:  А҆пⷭ҇ли ст҃і́и: ѻ҆ктѡ́врїа въ л҃а-й де́нь. Сла́ва, и҆  ны́нѣ, пра́здника, и҆лѝ бг҃оро́диченъ: Тѧ̀  хода́тайствовавшꙋю: И҆ ѿпꙋ́стъ. На оу҆́трени, на Бг҃ъ  гдⷭ҇ь: А҆́ще є҆́сть пѧтидесѧ́тница, тропа́рь пра́здника  два́жды. Сла́ва, а҆пⷭ҇лѡвъ: И҆ ны́нѣ, пра́здника. А҆́ще же  нѝ, тропа́рь а҆пⷭ҇лѡвъ два́жды. Сла́ва, и҆ ны́нѣ,  бг҃оро́диченъ. По каѳі́смахъ сѣда́ленъ пра́здника. А҆́ще  по́стъ, сѣда́льны а҆пⷭ҇лѡвъ съ бг҃оро́дичны и҆́хъ. И҆  чте́нїе. По полѷеле́и сѣда́ленъ, гла́съ и҃, два́жды.  Сла́ва, и҆ ны́нѣ, бг҃оро́диченъ. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀  зе́млю: Сті́хъ: Нб҃са̀ повѣ́даютъ: Всѧ́кое дыха́нїе:  Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ воста́въ ѿ ме́ртвыхъ: По н҃-мъ  ѱалмѣ̀ стїхи̑ры, гла́съ а҃: Во всю̀ зе́млю: А҆́ще є҆́сть  пѧтидесѧ́тница, Канѡ́нъ пра́здника со і҆рмосо́мъ на ѕ҃.  А҆́ще ли по́стъ, канѡ́нъ бцⷣы, со і҆рмосо́мъ на ѕ҃: и҆  а҆пⷭ҇лѡвъ два̀ на и҃. Варѳоломе́а, гла́съ в҃. И҆ варна́вы,  гла́съ то́йже. Катава́сїа пра́здника. А҆́ще ли по́стъ:  Ѿве́рзꙋ оу҆ста̀ моѧ̑: По г҃-й пѣ́сни, 
(с. тк҃и) 
Конда́къ варна́вы, гла́съ г҃. Подо́бенъ: Дв҃а дне́сь: 
Гдⷭ҇ень бы́лъ є҆сѝ всеи́стинный слꙋжи́тель, а҆пⷭ҇лѡвъ  же ꙗ҆ви́лсѧ є҆сѝ седми́десѧтихъ пе́рвый, ѡ҆зари́лъ є҆сѝ  и҆ съ па́ѵломъ про́повѣдь твою̀, всѣ̑мъ возвѣща́ѧй  хрⷭ҇та̀ сп҃са: сегѡ̀ ра́ди пѣснопѣ́нїи бж҃е́ственнꙋю  па́мѧть твою̀ варна́во соверша́емъ. 
И҆ і҆́косъ. и҆ сѣда́ленъ варѳоломе́а, гла́съ и҃.  Сла́ва, варна́вы, гла́съ то́йже. И҆ ны́нѣ, пра́здника,  и҆лѝ бг҃оро́диченъ. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆ви́лсѧ є҆сѝ вели́кое со́лнце вселе́ннѣй,  оу҆че́нїй сїѧ́ньми и҆ чꙋде́съ стра́шныхъ, свѣтоводѧ̀,  почита́ющыѧ тѧ̀, варѳоломе́е, гдⷭ҇ень а҆пⷭ҇ле. 
И҆ і҆́косъ. По ѳ҃-й пѣ́сни, свѣти́ленъ а҆пⷭ҇лѡвъ  два́жды. Сла́ва, и҆ ны́нѣ, пра́здника, и҆лѝ бг҃оро́диченъ.  А҆́ще же є҆́сть пѧтидесѧ́тница: На хвали́техъ стїхи̑ры  пра́здника г҃: и҆ а҆пⷭ҇лѡвъ г҃. А҆́ще же нѝ, стїхи̑ры  а҆пⷭ҇лѡвъ на д҃, гла́съ д҃. Подо́бенъ: Ꙗ҆́кѡ до́блѧ:  Сла́ва, гла́съ є҃: Премꙋ́дрость бж҃їѧ: И҆ ны́нѣ,  пра́здника, и҆лѝ бг҃оро́диченъ: Бл҃жи́мъ тѧ̀ бцⷣе дв҃о:  Славосло́вїе вели́кое. По трист҃о́мъ, тропа́рь а҆пⷭ҇лѡвъ.  Сла́ва, и҆ ны́нѣ, пра́здника, и҆лѝ бг҃оро́диченъ.  Є҆ктєнїѝ, и҆ ѿпꙋ́стъ, и҆ ча́съ а҃. На лїтꙋргі́и,  бл҃жє́нна ѿ канѡ́на варѳоломе́а, пѣ́снь г҃, на д҃: и҆  варна́вы, пѣ́снь ѕ҃-ѧ, на д҃. Прокі́менъ, гла́съ и҃: Во  всю̀ зе́млю: Сті́хъ: Нб҃са̀ повѣ́даютъ: А҆по́столъ  дѣѧ́нїй, зача́ло к҃и: Разсѣ́ѧвшїисѧ а҆пⷭ҇ли: А҆ллилꙋ́їа,  гла́съ а҃: И҆сповѣ́дѧтъ нб҃са̀: Є҆ѵⷢ҇лїе лꙋкѝ, зача́ло  н҃а: Слꙋ́шаѧй ва́съ: Прича́стенъ: Во всю̀ зе́млю: 
(с. тк҃и ѡ҆б.) 
в҃і. 🕃 Прпⷣбнагѡ ѻ҆тца̀ на́шегѡ ѻ҆нꙋ́фрїа:  И҆ прпⷣбнагѡ ѻ҆тца̀ на́шегѡ петра̀ а҆ѳѡ́нскагѡ. 
На Гдⷭ҇и воззва́хъ, стїхи̑ры ѻ҆нꙋ́фрїа, гла́съ и҃.  Подо́бенъ: Ѽ пресла́внагѡ чꙋдесѐ! И҆ петра̀, гла́съ и҆  подо́бенъ то́йже. Сла́ва, гла́съ ѕ҃: Прпⷣбнїи ѻ҆тцы̀, во  всю̀ зе́млю: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва,  гла́съ ѕ҃: Є҆́же по ѡ҆́бразꙋ соблю́дше: Тропа́рь, гла́съ  д҃: Бж҃е ѻ҆тє́цъ на́шихъ: ное́мврїа въ к҃-й де́нь. На  оу҆́трени, на Бг҃ъ гдⷭ҇ь, тропа́рь: Бж҃е ѻ҆тє́цъ на́шихъ:  и҆ ѻ҆бы̑чныѧ каѳі̑смы, и҆ сѣда́льны ѻ҆ктѡ́иха, и҆  чте́нїе. Канѡ́нъ ѻ҆ктѡ́иха є҆ди́нъ, и҆ ст҃ы́хъ два̀, на  и҃. Ѻ҆нꙋ́фрїа, гла́съ д҃. И҆ петра̀, гла́съ в҃-й. По г҃-й  пѣ́сни, 
Конда́къ петра̀, гла́съ в҃. Подо́бенъ: Вы́шнихъ и҆щѧ̀: 
Оу҆дали́въ себѐ человѣ́ческагѡ сожи́тельства, въ  пеще́рахъ ка́менныхъ и҆ разсѣ́линахъ пожи́лъ є҆сѝ  жела́нїемъ бж҃е́ственнымъ: и҆ любо́вїю, пе́тре, гдⷭ҇а  твоегѡ̀, ѿ негѡ́же вѣне́цъ прїѧ́лъ є҆сѝ, молѝ  непреста́ннѡ сп҃сти́сѧ на́мъ. 
И҆ і҆́косъ, сѣда́ленъ ѻ҆нꙋ́фрїа, гла́съ д҃. Сла́ва,  петра̀, гла́съ а҃. По ѕ҃-й пѣ́сни, 
Конда́къ ѻ҆нꙋ́фрїа, гла́съ г҃. Подо́бенъ: Дв҃а дне́сь: 
Сїѧ́нїемъ дх҃а прест҃а́гѡ бг҃омꙋ́дре просвѣ́щьсѧ,  ѡ҆ста́вилъ є҆сѝ ꙗ҆̀же въ житїѝ молвы̑: пꙋсты́ни же  дости́гъ прпⷣбне ѻ҆́тче, возвесели́лъ є҆сѝ и҆́же над̾  всѣ́ми бг҃а и҆ зижди́телѧ. сегѡ̀ ра́ди прославлѧ́етъ тѧ̀  хрⷭ҇то́съ бл҃же́нне, вели́кїй дарода́тель. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆  ѻ҆нꙋ́фрїа. Сла́ва, петра̀: И҆ ны́нѣ, бг҃оро́диченъ. На  стїхо́внѣ ѻ҆ктѡ́иха. Сла́ва, гла́съ и҃: Мона́хѡвъ  мно́жєства: На лїтꙋргі́и, бл҃жє́нна, ѡ҆ канѡ́на петра̀,  пѣ́снь г҃: И҆ ѻ҆нꙋ́фрїа, пѣ́снь ѕ҃. Прокі́менъ, гла́съ  з҃: Чⷭ҇тна̀ пред̾ (с. тк҃ѳ) гдⷭ҇емъ: Сті́хъ: Что̀ возда́мъ  гдⷭ҇еви: А҆по́столъ къ гала́тѡмъ, зача́ло сг҃і: Пло́дъ  дх҃о́вный: А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ  гдⷭ҇а: Сті́хъ: Си́льно на землѝ бꙋ́детъ: Є҆ѵⷢ҇лїе матѳе́а,  зача́ло м҃г: Всѧ̑ мнѣ̀ прєдана̀ сꙋ́ть: Прича́стенъ:  Ра́дꙋйтесѧ пра́веднїи ѡ҆ гдⷭ҇ѣ: 
г҃і. Ст҃ы́ѧ мч҃нцы а҆кѷлі́ны: И҆ ст҃а́гѡ  трїфѵ́ллїа, є҆пⷭ҇кпа леѵкꙋсі́и кѵ́прскїѧ. 
Стїхи̑ры мч҃нцы, гла́съ д҃. Подо́бенъ: Да́лъ є҆сѝ  зна́менїе: и҆ трїфѵ́ллїа, гла́съ и҃. Подо́бенъ: Ѽ  пресла́внагѡ чꙋдесѐ! На стїхо́внѣ ѻ҆ктѡ́иха. Тропа́рь  ст҃ы́ѧ, гла́съ д҃: А҆́гница твоѧ̀ і҆и҃се а҆кѷлі́на:  септе́мврїа въ ѕ҃і-й де́нь. Сла́ва, ст҃а́гѡ, гла́съ д҃:  Пра́вило вѣ́ры: септе́мврїа во в҃-й де́нь. На оу҆́трени,  канѡ́нъ ѻ҆ктѡ́иха є҆ди́нъ: и҆ ст҃ы́хъ два̀, на и҃:  є҆ди́нъ, гла́съ и҃, дрꙋгі́й, гла́съ в҃. По г҃-й пѣ́сни, 
Конда́къ, гла́съ и҃. Подо́бенъ: Взбра́нной: 
И҆зрѧ́дствомъ житїѧ̀ чистотꙋ̀ дѣ́вства прїе́мъ  трїфѵ́ллїе, первопресто́льникъ показа́лсѧ є҆сѝ леѵкꙋсі́и:  и҆ ꙗ҆ви́лсѧ є҆сѝ тѣ̑мъ провозвѣсти́тель и҆ бг҃оразꙋ́мїѧ  наста́вникъ. сегѡ̀ ра́ди ра́достнѡ взыва́емъ тѝ: ра́дꙋйсѧ  ст҃и́телей оу҆краше́нїе. 
И҆ сѣда́ленъ ст҃ы́ѧ, гла́съ и҃. Сла́ва, ст҃а́гѡ, гла́съ  г҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Дѣ́вства твоегѡ̀ добро́тами, пред̾ѡчи́стивши дꙋ́шꙋ  твою̀, и҆ на высотꙋ̀ мꙋче́нїемъ востекла̀ є҆сѝ а҆кѷлі́но  всечестна́ѧ, любо́вїю жениха̀ твоегѡ̀ хрⷭ҇та̀  оу҆ѧзви́вшисѧ, є҆мꙋ́же со а҆́гг҃лы предстои́ши  веселѧ́щисѧ: съ ни́миже не преста́й молѧ́сѧ ѡ҆ всѣ́хъ  на́съ. 
По ѳ҃-й пѣ́сни, свѣти́ленъ, и҆ на стїхо́внѣ  ѻ҆ктѡ́иха. 
(с. тк҃ѳ ѡ҆б.) 
д҃і. Ст҃а́гѡ прⷪ҇ро́ка є҆лїссе́а: И҆ и҆́же во  ст҃ы́хъ ѻ҆тца̀ меѳо́дїа патрїа́рха кѡнстанті́нѧ гра́да. 
Стїхи̑ры ст҃ы́хъ на ѕ҃: прⷪ҇ро́ка, гла́съ и҃. Подо́бенъ:  Ѽ пресла́внагѡ чꙋдесѐ! и҆ меѳо́дїа, гла́съ и҆ подо́бенъ  то́йже: Сла́ва, гла́съ в҃: Прⷪ҇рѡ́къ бж҃е́ственное  прише́ствїе: На стїхо́внѣ ѻ҆ктѡ́иха: та́же припѣ́въ:  Сщ҃е́нницы твоѝ ѡ҆блекꙋ́тсѧ: и҆ пое́мъ стїхи́рꙋ меѳо́дїа,  гла́съ д҃ самогла́снꙋ: Ве́селѡ дне́сь це́рковь: Сла́ва,  гла́съ ѕ҃: Прⷪ҇ро́че проповѣ́дателю: 
Тропа́рь, гла́съ д҃: 
Во пло́ти а҆́гг҃лъ, прⷪ҇ро́кѡвъ ѡ҆снова́нїе, вторы́й  прⷣте́ча прише́ствїѧ хрⷭ҇то́ва, и҆лїа̀ сла́вный, свы́ше  посла́вый є҆лїссе́еви бл҃года́ть, недꙋ́ги ѿгонѧ́ти, и҆  прокажє́нныѧ ѡ҆чища́ти: тѣ́мже и҆ почита́ющымъ є҆го̀  то́читъ и҆сцѣлє́нїѧ. 
Сла́ва, меѳо́дїа, гла́съ то́йже: Пра́вило вѣ́ры:  септе́мврїа во в҃-й де́нь. На оу҆́трени, канѡ́нъ ѻ҆ктѡ́иха  є҆ди́нъ: и҆ ст҃ы́хъ два̀ на и҃. Прⷪ҇ро́ка, гла́съ є҃: и҆  меѳо́дїа, гла́съ д҃. По г҃-й пѣ́сни, 
Конда́къ меѳо́дїа, гла́съ в҃. Подо́бенъ: Твє́рдыѧ: 
На землѝ подвиза́лсѧ є҆сѝ ꙗ҆́кѡ безпло́тный, и҆  нб҃са̀ наслѣ́довалъ є҆сѝ меѳо́дїе, ꙗ҆́кѡ и҆з̾ѧсни́вый  въ концѣ́хъ і҆кѡ́нъ поклоне́нїе: въ трꙋдѣ́хъ бо и҆  болѣ́знехъ вѧ́щше пребы́въ, не преста́лъ є҆сѝ  дерзнове́нїемъ ѡ҆блича́ѧ ѿмета́ющыѧсѧ і҆кѡ́ны хрⷭ҇то́вы. 
И҆ і҆́косъ, и҆ сѣда́ленъ прⷪ҇ро́ка, гла́съ а҃. Сла́ва,  меѳо́дїа, гла́съ д҃. По ѕ҃-й пѣ́сни, 
Конда́къ прⷪ҇ро́ка, гла́съ в҃. Подо́бенъ: Вы́шнихъ  и҆щѧ̀: 
Прⷪ҇ро́къ бж҃їй ꙗ҆ви́лсѧ є҆сѝ, сꙋгꙋ́бꙋю бл҃года́ть  прїе́мъ, вои́стиннꙋ досто́йнꙋю тебѐ, є҆лїссе́е бл҃же́нне:  и҆лїи́ бо бы́лъ є҆сѝ совсе́льникъ, съ ни́мже хрⷭ҇тꙋ̀ бг҃ꙋ  моли́сѧ непреста́ннѡ ѡ҆ всѣ́хъ на́съ. 
(с. т҃л) 
И҆ і҆́косъ: и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха, и҆ прⷪ҇ро́ка. Сла́ва, меѳо́дїа. На стїхо́внѣ  ѻ҆ктѡ́иха. Сла́ва, меѳо́дїа, гла́съ ѕ҃: Ѕвѣзда̀ возсїѧ̀:  На лїтꙋргі́и, прокі́менъ, гла́съ д҃. Ты̀ і҆ере́й во вѣ́къ:  Сті́хъ: Речѐ гдⷭ҇ь гдⷭ҇еви моемꙋ̀: А҆по́столъ собо́рнагѡ  посла́нїѧ і҆а́кѡвлѧ, зача́ло н҃з: Ѡ҆́бразъ прїими́те:  А҆ллилꙋ́їа, гла́съ д҃: Мѡѷсе́й и҆ а҆арѡ́нъ: Є҆ѵⷢ҇лїе  лꙋкѝ, зача́ло д҃і: Дивлѧ́хꙋсѧ наро́ди ѡ҆ словесѣ́хъ:  Прича́стенъ: Въ па́мѧть вѣ́чнꙋю: 
є҃і. Ст҃а́гѡ прⷪ҇ро́ка а҆мѡ́са: 
А҆ллилꙋ́їа, и҆лѝ тропа́рь. Стїхи̑ры бцⷣы, гла́съ в҃.  Подо́бенъ: Є҆гда̀ ѿ дре́ва: и҆ ст҃а́гѡ, гла́съ и҆  подо́бенъ то́йже. На стїхо́внѣ ѻ҆ктѡ́иха, тропа́рь, гла́съ  в҃: Прⷪ҇ро́ка твоегѡ̀ а҆мѡ́са: септе́мврїа въ д҃-й де́нь. На  оу҆́трени, ѻ҆́ба канѡ́на ѻ҆ктѡ́иха: и҆ прⷪ҇ро́ка на д҃,  гла́съ з҃. По г҃-й пѣ́сни, сѣда́ленъ, гла́съ г҃. По ѕ҃-й  пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ѡ҆чи́стивъ дх҃омъ прⷪ҇ро́че твоѐ свѣтоза́рное се́рдце  сла́вный а҆мѡ́се, прⷪ҇ро́чествїѧ да́ръ свы́ше прїе́мъ,  возопи́лъ є҆сѝ велегла́снѡ во страна́хъ: сѐ бг҃ъ на́шъ,  и҆ не преложи́тсѧ и҆́нъ къ немꙋ̀. 
🕂 Въ то́йже де́нь во ст҃ы́хъ ѻ҆тца̀ на́шегѡ  і҆ѡ́ны, митрополі́та моско́вскагѡ и҆ всеѧ̀ рѡссі́и. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀: повсю́дꙋ же полѷеле́й. 
Тропа́рь, гла́съ д҃: 
Ѿ ю҆́ности твоеѧ̀ ве́сь са́мъ себѐ гдⷭ҇еви  возложи́въ, въ мл҃твахъ, и҆ трꙋдѣ́хъ, и҆ въ постѣ́хъ  ѡ҆́бразъ бы́въ добродѣ́тели: ѿѻнꙋ́дꙋже ви́дѣвъ бг҃ъ  твоѐ бл҃го́е произволе́нїе, а҆рхїере́а тѧ̀ и҆ па́стырѧ  це́ркви свое́й оу҆строѧ́етъ. тѣ́мже и҆ по преставле́нїи,  честно́е (с. т҃л ѡ҆б.) тѣ́ло твоѐ цѣ́ло и҆ нетлѣ́нно  соблюде́сѧ, і҆ѡ́но ст҃и́телю, молѝ хрⷭ҇та̀ бг҃а, да  сп҃се́тъ дꙋ́шы на́шѧ. 
Конда́къ, гла́съ и҃. Подо́бенъ: Взбра́нной: 
Ꙗ҆́кѡ ѿ младе́нства гдⷭ҇еви порабо́тивъ себѐ мꙋ́дре,  посто́мъ и҆ бдѣ́нїемъ тѣ́ло твоѐ оу҆дрꙋча́ѧ. тѣ́мже  сосꙋ́дъ чи́стъ, и҆ до́мъ дх҃ꙋ прест҃о́мꙋ ꙗ҆ви́лсѧ є҆сѝ:  сегѡ̀ ра́ди и҆ це́ркви свое́й тебѐ а҆рхїере́а и҆ па́стырѧ  оу҆строѧ́етъ, ю҆́же до́брѣ оу҆па́съ ко гдⷭ҇ꙋ ѿхо́диши,  є҆го́же возлюби́лъ є҆сѝ. тѣ́мъ мо́лимъ тѧ̀: помина́й  на́съ, вѣ́рою чтꙋ́щихъ ст҃ꙋ́ю па́мѧть твою̀, да всѝ  зове́мъ тѝ: ра́дꙋйсѧ ѻ҆́тче і҆ѡ́но, ст҃и́телю всечестны́й. 
ѕ҃і. Ст҃а́гѡ и҆ чꙋдотво́рца тѵ́хѡна а҆маѳꙋ́нтскагѡ: 
А҆ллилꙋ́їа, и҆лѝ тропа́рь. Стїхи̑ры бцⷣы, гла́съ и҃.  Подо́бенъ: Что̀ вы̀ нарече́мъ: И҆ ст҃а́гѡ, гла́съ и҆  подо́бенъ то́йже. На стїхо́внѣ ѻ҆ктѡ́иха: Тропа́рь, гла́съ  а҃: Пꙋсты́нный жи́тель: септе́мврїа въ к҃ѳ-й де́нь. На  оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на д҃. По  ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Въ по́стничествѣ свѧ́те бг҃олюбе́зномъ пребы́въ,  оу҆тѣ́шителевꙋ си́лꙋ съ высоты̀ прїѧ́лъ є҆сѝ, і҆́дѡлъ  низложи́ти пре́лєсти, лю́ди же сп҃стѝ, де́мѡны ѿгна́ти,  недꙋ́ги и҆сцѣлѧ́ти: сегѡ̀ ра́ди почита́емъ тѧ̀ ꙗ҆́кѡ бж҃їѧ  дрꙋ́га, тѵ́хѡне бл҃же́нне. 
з҃і. Ст҃ы́хъ мч҃нкъ, манꙋ́ила, саве́ла и҆  і҆сма́ила. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Сла́ва,  гла́съ и҃, самогла́сенъ: Чи́стѡ возлю́бльше тѧ̀: На  стїхо́внѣ ѻ҆ктѡ́иха: Тропа́рь, гла́съ д҃: Мч҃нцы твоѝ  гдⷭ҇и: (с. тл҃а) септе́мврїа въ к҃-й де́нь. На оу҆́трени,  ѻ҆́ба канѡ́на ѻ҆ктѡ́иха, и҆ ст҃ы́хъ на д҃, гла́съ и҃. По  г҃-й пѣ́сни, сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вѣ́рою хрⷭ҇то́вою оу҆ѧ́звлени всебл҃же́ннїи, и҆ сегѡ̀  вѣ́рнѡ и҆спи́вше ча́шꙋ, пє́рсскаѧ слꙋжє́нїѧ и҆ де́рзость  на зе́млю низложи́сте, трⷪ҇цы равночи́сленнїи, мл҃твы  творѧ́ще ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. На лїтꙋргі́и,  прокі́менъ, гла́съ д҃: Ди́венъ бг҃ъ во ст҃ы́хъ свои́хъ:  Сті́хъ: Въ це́рквахъ бл҃гослови́те бг҃а гдⷭ҇а: А҆по́столъ ко  є҆фесе́ємъ, зача́ло сл҃г: Возмога́йте ѡ҆ гдⷭ҇ѣ:  А҆ллилꙋ́їа, гла́съ д҃: Воззва́ша првⷣнїи: Є҆ѵⷢ҇лїе лꙋкѝ,  зача́ло р҃ѕ: Внемли́те ѿ человѣ̑къ: Прича́стенъ:  Ра́дꙋйтесѧ: 
и҃і. Ст҃а́гѡ мч҃нка лео́нтїа: 
Стїхи̑ры, гла́съ и҃. Подо́бенъ: Что̀ вы̀ нарече́мъ:  Сла́ва, гла́съ а҃. Стрⷭ҇тоте́рпче лео́нтїе: На стїхо́внѣ  ѻ҆ктѡ́иха: Сла́ва, гла́съ д҃: Да весели́тсѧ нб҃о дне́сь  свѣ́тлѡ: Тропа́рь, гла́съ д҃: Мч҃нкъ тво́й гдⷭ҇и:  септе́мврїа во в҃-й де́нь. На оу҆́трени, ѻ҆́ба канѡ́на  ѻ҆ктѡ́иха: и҆ ст҃а́гѡ на д҃, гла́съ д҃. По г҃-й пѣ́сни,  сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Мꙋчи́телей посрами́лъ є҆сѝ лꙋка̑ваѧ кова̑рства, и҆  є҆́ллинѡвъ ѡ҆бличи́лъ є҆сѝ безбо́жное слꙋже́нїе,  возсїѧ́лъ є҆сѝ бг҃оразꙋ́мїе всѣ̑мъ человѣ́кѡмъ,  оу҆че́ньми бл҃гоче́стїѧ бг҃омꙋ́дре мч҃нче. сегѡ̀ ра́ди  твою̀ па́мѧть почита́емъ любо́вїю премꙋ́дре лео́нтїе. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха. Сла́ва, ст҃а́гѡ. На лїтꙋргі́и, прокі́менъ,  гла́съ (с. тл҃а ѡ҆б.) з҃: Возвесели́тсѧ првⷣникъ: Сті́хъ:  Оу҆слы́ши бж҃е гла́съ мо́й: А҆по́столъ дѣѧ́нїй, зача́ло  к҃ѳ: Возложѝ и҆́рѡдъ ца́рь рꙋ́цѣ: А҆ллилꙋ́їа, гла́съ д҃:  Првⷣникъ ꙗ҆́кѡ фі́нїѯъ: Є҆ѵⷢ҇лїе і҆ѡа́нна, зача́ло н҃в:  Сѝ заповѣ́даю ва́мъ: Прича́стенъ: Въ па́мѧть вѣ́чнꙋю: 
ѳ҃і. 🕂 Ст҃а́гѡ а҆пⷭ҇ла і҆ꙋ́ды бра́та гдⷭ҇нѧ. 
На вели́цѣй вече́рни, пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры а҆пⷭ҇ла на и҃,  гла́съ а҃. Подо́бенъ: Всехва́льнїи мч҃нцы: Сла́ва, гла́съ  и҃: И҆́же бж҃е́ственнагѡ дх҃а: И҆ ны́нѣ: Цр҃ь нбⷭ҇ный:  Вхо́дъ. Прокі́менъ днѐ, и҆ чтє́нїѧ трѝ: а҃-е, Собо́рнагѡ  посла́нїѧ і҆ꙋ́дина: І҆ꙋ́да і҆и҃сꙋ хрⷭ҇тꙋ̀ ра́бъ: в҃-е, Го́ре  и҆̀мъ: г҃-е, Вы́ же возлю́бленнїи: На стїхо́внѣ стїхи̑ры,  гла́съ д҃. Подо́бенъ: Да́лъ є҆сѝ зна́менїе: Сла́ва, гла́съ  в҃: Ре́вности бж҃е́ственныѧ: И҆ ны́нѣ, бг҃оро́диченъ: Ѽ  чꙋдесѐ но́вагѡ: По трист҃о́мъ, 
Тропа́рь, гла́съ а҃: 
Хрⷭ҇то́ва тѧ̀ сро́дника, ѽ і҆ꙋ́до, вѣ́дꙋще, и҆ мч҃нка  тве́рда, сщ҃е́ннѡ восхвалѧ́емъ, пре́лесть попра́вша, и҆  вѣ́рꙋ соблю́дша: тѣ́мже дне́сь всест҃ꙋ́ю твою̀ па́мѧть  пра́зднꙋюще, грѣхѡ́въ разрѣше́нїе мл҃твами твои́ми  прїе́млемъ. 
Сла́ва, и҆ ны́нѣ, бг҃оро́диченъ: Гаврїи́лꙋ вѣща́вшꙋ:  и҆ ѿпꙋ́стъ. На оу҆́трени, на Бг҃ъ гдⷭ҇ь, тропа́рь а҆пⷭ҇ла  два́жды. Сла́ва, и҆ ны́нѣ, бг҃оро́диченъ: По каѳі́смахъ  сѣда́льны а҆пⷭ҇ла, съ бг҃оро́дичны и҆́хъ, и҆ чте́нїе. По  полѷеле́и сѣда́ленъ, гла́съ и҃, два́жды. Сла́ва, и҆  ны́нѣ, бг҃оро́диченъ: Нбⷭ҇наѧ пою́тъ тѧ̀: Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀  зе́млю. Сті́хъ: Нб҃са̀ повѣ́даютъ: Всѧ́кое дыха́нїе:  Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ (с. тл҃в) і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀ стїхи́ра, гла́съ  а҃: Во всю̀ зе́млю: Канѡ́нъ бцⷣы со і҆рмосо́мъ на ѕ҃: и҆  а҆пⷭ҇ла на и҃, гла́съ є҃. Катава́сїа: Ѿве́рзꙋ оу҆ста̀  моѧ̑: По г҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Па́ѵлꙋ ꙗ҆́вльсѧ собесѣ́дникъ а҆пⷭ҇ле, съ си́мъ на́мъ  про́повѣдь возвѣсти́лъ є҆сѝ бж҃е́ственныѧ бл҃года́ти,  тайноглаго́льниче і҆ꙋ́до бл҃же́нне. сегѡ̀ ра́ди вопїе́мъ  тѝ: не преста́й молѧ́сѧ ѡ҆ всѣ́хъ на́съ. 
Та́же сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Тве́рдымъ оу҆мо́мъ и҆збра́нъ оу҆ч҃нкъ ты̀ ꙗ҆ви́лсѧ  є҆сѝ, и҆ сто́лпъ неѡбори́мь це́ркве хрⷭ҇то́вы, ꙗ҆зы́кѡмъ  проповѣ́далъ є҆сѝ сло́во хрⷭ҇то́во, вѣ́ровати, глаго́лѧ,  во є҆ди́но бж҃ество̀: ѿ негѡ́же просла́вивсѧ, прїѧ́лъ  є҆сѝ да́ръ и҆сцѣле́нїй, цѣли́ти недꙋ́ги притека́ющымъ къ  тебѣ̀, а҆пⷭ҇ле і҆ꙋ́до всехва́льне. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  а҆пⷭ҇ла, два́жды. Сла́ва, и҆ ны́нѣ, бг҃оро́диченъ. На  хвали́техъ стїхи̑ры а҆пⷭ҇ла на д҃, гла́съ є҃, подо́бенъ:  Прпⷣбне ѻ҆́тче: Сла́ва, гла́съ в҃: Ѡ҆ста́вивъ земна̑ѧ: И҆  ны́нѣ, бг҃оро́диченъ: Сп҃сѝ ѿ бѣ́дъ: Славосло́вїе  вели́кое. По трист҃о́мъ тропа́рь а҆пⷭ҇ла. Сла́ва, и҆ ны́нѣ,  бг҃оро́диченъ. Є҆ктєнїѝ, и҆ ѿпꙋ́стъ, и҆ ча́съ а҃-й. На  лїтꙋргі́и, бл҃жє́нна, ѿ канѡ́на а҆пⷭ҇ла, пѣ́снь г҃-ѧ и҆  ѕ҃-ѧ, на и҃. Прокі́менъ, гла́съ и҃: Во всю̀ зе́млю: Сті́хъ:  Нб҃са̀ повѣ́даютъ: А҆по́столъ і҆ꙋ́дина посла́нїѧ, зача́ло  ѻ҃з: І҆ꙋ́да і҆и҃сꙋ хрⷭ҇тꙋ̀ ра́бъ: А҆ллилꙋ́їа, гла́съ а҃:  И҆сповѣ́дѧтъ нб҃са̀ чꙋдеса̀: Є҆ѵⷢ҇лїе і҆ѡа́нна, зача́ло  м҃и: Глаго́лы, ꙗ҆̀же а҆́зъ глаго́лю ва́мъ: Прича́стенъ: Во  всю̀ зе́млю: 
(с. тл҃в ѡ҆б.) 
[зрѝ]комм. Подоба́етъ вѣ́дати, а҆́ще слꙋчи́тсѧ  ст҃а́гѡ а҆пⷭ҇ла і҆ꙋ́ды во ѿда́нїе пра́здника  пѧтьдесѧ́тницы, пое́мъ слꙋ́жбꙋ є҆гѡ̀ ꙗ҆́коже оу҆каза́сѧ  на ѡ҆брѣ́тенїе главы̀ прⷣте́чевы, ма́їа въ к҃є-й де́нь. 
к҃. Ст҃а́гѡ сщ҃енномч҃нка меѳо́дїа, є҆пⷭ҇кпа  пата́рскагѡ. 
А҆ллилꙋ́їа, и҆лѝ тропа́рь. Стїхи̑ры, гла́съ д҃.  Подо́бенъ: Да́лъ є҆сѝ зна́менїе: На стїхо́внѣ ѻ҆ктѡ́иха. 
Тропа́рь, гла́съ а҃: 
Кро́вь твоѧ̀ мꙋ́дре та́йнѡ вопїе́тъ ѿ землѝ, ꙗ҆́коже  а҆́велева, къ бг҃ꙋ бг҃омꙋ́дре ст҃и́телю меѳо́дїе, ꙗ҆́снѡ  проповѣ́давый бж҃їе вочл҃вѣ́ченїе: тѣ́мже и҆ посрами́лъ  є҆сѝ ѻ҆рїге́новꙋ ле́сть, и҆ преста́вилсѧ є҆сѝ въ  нбⷭ҇ный черто́гъ. молѝ хрⷭ҇та̀ бг҃а, да сп҃се́тъ дꙋ́шы  на́шѧ. 
На оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на  д҃, гла́съ з҃. По г҃-й пѣ́сни, сѣда́ленъ, гла́съ д҃. По  ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Сщ҃еннотаи́нникъ ст҃ы́ѧ трⷪ҇цы, и҆ ꙗ҆̀же па́че оу҆ма̀  повелѣ́нїй бж҃е́ственныхъ проповѣ́дникъ, и҆ правосла̑внымъ  оу҆твержде́нїе бы́лъ є҆сѝ меѳо́дїе, ѕлосла̑вныѧ  ѡ҆бличи́лъ є҆сѝ смы́слы правовѣ́рїѧ ра́ди, кро́вїю твое́ю  сщ҃енномч҃нкъ ꙗ҆́вльсѧ: и҆ хрⷭ҇тꙋ̀ со а҆́гг҃лы предстоѧ̀,  молѝ сп҃сти́сѧ на́мъ. 
к҃а. Ст҃а́гѡ мч҃нка і҆ꙋлїа́на тарсі́йскагѡ. 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Сла́ва,  гла́съ ѕ҃: Непоро́чныѧ вѣ́ры: На стїхо́внѣ ѻ҆ктѡ́иха.  Сла́ва, гла́съ ѕ҃: Прїиди́те мч҃нколю́бцы: Тропа́рь, гла́съ  д҃: Мч҃нкъ тво́й гдⷭ҇и: септе́мврїа во в҃-й де́нь. На  оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на д҃,  гла́съ и҃. По г҃-й пѣ́сни, сѣда́ленъ, гла́съ а҃. По ѕ҃-й  пѣ́сни, 
(с. тл҃г) 
Конда́къ, гла́съ в҃. Подо́бенъ: Въ мл҃твахъ: 
Бл҃гоче́стїѧ непобѣди́маго во́ина, и҆ и҆́стины  согла́сника и҆ ѻ҆рꙋ́жника, всѝ досто́йнѡ восхва́лимъ  і҆ꙋлїа́на дне́сь, и҆ къ немꙋ̀ возопїи́мъ: молѝ хрⷭ҇та̀ бг҃а  ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, ст҃а́гѡ. На стїхо́внѣ ѻ҆ктѡ́иха. На лїтꙋргі́и,  прокі́менъ, гла́съ д҃: Ст҃ы̑мъ и҆̀же сꙋ́ть на землѝ є҆гѡ̀:  Сті́хъ: Предзрѣ́хъ гдⷭ҇а: А҆по́столъ къ є҆фесе́ємъ,  зача́ло сл҃г: Возмога́йте ѡ҆ гдⷭ҇ѣ: А҆ллилꙋ́їа, гла́съ д҃:  Воззва́ша првⷣнїи: Сті́хъ: Мнѡ́ги скѡ́рби пра́вєднымъ:  Є҆ѵⷢ҇лїе лꙋкѝ, зача́ло р҃ѕ: Внемли́те ѿ человѣ̑къ:  Прича́стенъ: Въ па́мѧть вѣ́чнꙋю: 
к҃в. Ст҃а́гѡ сщ҃енномч҃нка є҆ѵсе́вїа, є҆пⷭ҇кпа  самоса́тскагѡ. 
А҆ллилꙋ́їа, и҆лѝ тропа́рь. Стїхи̑ры, гла́съ и҃,  подо́бенъ: Что̀ вы̀ нарече́мъ: На стїхо́внѣ ѻ҆ктѡ́иха.  Тропа́рь, гла́съ д҃: И҆ нра́вѡмъ прича́стникъ: септе́мврїа  въ г҃-й де́нь. На оу҆́трени, ѻ҆́ба канѡ́на ѻ҆ктѡ́иха: и҆  ст҃а́гѡ на д҃, гла́съ и҃. По г҃-й пѣ́сни, сѣда́ленъ,  гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Бл҃гоче́стнѡ во ст҃и́тельствѣ пожи́въ, и҆ мꙋче́нїѧ  пꙋ́ть проше́дъ, і҆́дѡльскїѧ оу҆гаси́лъ є҆сѝ жє́ртвы  ст҃и́телю є҆ѵсе́вїе: но ꙗ҆́кѡ и҆мѣ́ѧй дерзнове́нїе ко  хрⷭ҇тꙋ̀ бг҃ꙋ, молѝ сп҃сти́сѧ дꙋша́мъ на́шымъ. 
к҃г. Ст҃ы́ѧ мч҃нцы а҆грѷппі́ны: 
Стїхи̑ры, гла́съ д҃, подо́бенъ: Да́лъ є҆сѝ зна́менїе.  На стїхо́внѣ ѻ҆ктѡ́иха. Тропа́рь, гла́съ д҃: А҆́гница  твоѧ̀ і҆и҃се: септе́мврїа въ ѕ҃і-й де́нь. На оу҆́трени,  ѻ҆́ба (с. тл҃г ѡ҆б.) канѡ́на ѻ҆ктѡ́иха: и҆ ст҃ы́ѧ на д҃,  гла́съ д҃. По г҃-й пѣ́сни, сѣда́ленъ, гла́съ д҃. По ѕ҃-й  пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Свѣ́тлыхъ пѡ́двигъ твои́хъ свѣтоно́сный наста̀ де́нь,  во́ньже почита́ющи си́хъ бж҃е́ственнаѧ цр҃ковь, всѧ̑  созыва́етъ ве́селѡ вопи́ти тебѣ̀: ра́дꙋйсѧ дв҃о и҆ мч҃нце,  а҆грѷппі́но всечестна́ѧ. 
🕂 Въ то́йже де́нь пра́зднꙋемъ, срѣ́тенїе  пречⷭ҇тыѧ бцⷣы, чꙋдотво́рныѧ і҆кѡ́ны влади́мїрскїѧ. 
Тропа́рь и҆ конда́къ, пи́санъ ма́їа въ к҃а-й де́нь. 
к҃д. 🕀 Ржⷭ҇тво̀ чⷭ҇тна́гѡ сла́внагѡ прⷪ҇ро́ка,  прⷣте́чи и҆ крⷭ҇ти́телѧ і҆ѡа́нна. 
На ма́лѣй вече́рни, стїхи̑ры на д҃, гла́съ д҃.  Подо́бенъ: Зва́нный свы́ше: Сла́ва, гла́съ и҃, самогла́сенъ:  Подоба́етъ і҆ѡа́ннꙋ: И҆ ны́нѣ, Влⷣчце прїимѝ: На  стїхо́внѣ стїхи̑ры, гла́съ в҃, подо́бенъ: До́ме  є҆ѵфра́ѳовъ: съ припѣ́вы и҆́хъ: а҃-й, Бл҃гослове́нъ гдⷭ҇ь  бг҃ъ і҆и҃левъ: в҃-й, И҆ ты̀ ѻ҆троча̀ прⷪ҇ро́къ: Сла́ва, и҆  ны́нѣ, гла́съ и҃: Ви́ждь є҆лїсаве́тъ: 
Тропа́рь, гла́съ д҃: 
Прⷪ҇ро́че и҆ прⷣте́че прише́ствїѧ хрⷭ҇то́ва, досто́йнѡ  восхвали́ти тѧ̀ недоꙋмѣ́емъ мы̀, любо́вїю чтꙋ́щїи тѧ̀:  непло́дство бо ро́ждшїѧ, и҆ ѻ҆́тчее безгла́сїе разрѣши́сѧ  сла́внымъ и҆ честны́мъ твои́мъ ржⷭ҇тво́мъ, и҆ воплоще́нїе  сн҃а бж҃їѧ мі́рови проповѣ́дꙋетсѧ. 
Сла́ва, и҆ ны́нѣ, бг҃оро́диченъ: Є҆́же ѿ вѣ́ка:  Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, по  ѻ҆бы́чномъ ѱалмѣ̀, пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ д҃,  самогла́сны: Разрѣша́етъ заха́рїино молча́нїе: Сла́ва,  гла́съ ѕ҃: Дне́сь свѣ́та свѣти́льникъ: И҆ ны́нѣ: гла́съ  то́йже: Є҆лїсаве́тъ зача́тъ прⷣте́чꙋ: Вхо́дъ, прокі́менъ  днѐ, чтє́нїѧ г҃: а҃-е, Бытїѧ̀: (с. тл҃д) Речѐ бг҃ъ  а҆враа́мꙋ, са́ра жена̀ твоѧ̀: в҃-е, Сꙋде́й: Во дни̑ ѻ҆́ны,  бы́сть мꙋ́жъ ѿ колѣ́на да́нова: г҃-е, Прⷪ҇ро́чества  и҆са́їина: Та́кѡ глаго́летъ гдⷭ҇ь: оу҆тѣша́йте,  оу҆тѣша́йте лю́ди моѧ̑: На лїті́и стїхи̑ры самогла́сны,  гла́съ а҃: И҆ска́пайте го́ры сла́дость: Сла́ва, гла́съ є҃:  Прⷪ҇ро́кѡвъ предѣ́лъ: И҆ ны́нѣ: Хра́мъ и҆ две́рь: На  стїхо́внѣ стїхи̑ры, гла́съ в҃, самогла́сны: И҆́же ѿ  прⷪ҇ро́ка прⷪ҇ро́ка: съ припѣ́вы. Сла́ва, гла́съ и҃:  И҆са́їи ны́нѣ прⷪ҇ро́ка гла́съ: И҆ ны́нѣ, гла́съ то́йже:  Ви́ждь є҆лїсаве́тъ: На бл҃гослове́нїи хлѣ́бѡвъ тропа́рь,  гла́съ д҃, два́жды: пи́санъ на ма́лѣй вече́рни: и҆ Бцⷣе  дв҃о: є҆ди́ножды: и҆ Бꙋ́ди и҆́мѧ гдⷭ҇не: три́жды, съ  пѣ́нїемъ: и҆ ѱало́мъ л҃г: Бл҃гословлю̀ гдⷭ҇а: и҆ чте́нїе.  На оу҆́трени, на Бг҃ъ гдⷭ҇ь, тропа́рь прⷣте́чи, два́жды.  Сла́ва, и҆ ны́нѣ: Є҆́же ѿ вѣ́ка: И҆ ѻ҆бы̑чныѧ  каѳі̑смы: и҆ сѣда́льны прⷣте́чи съ бг҃оро́дичны и҆́хъ, и҆  чте́нїе. По полѷеле́и сѣда́ленъ, гла́съ и҃: Да ра́дꙋетсѧ  ѻ҆те́цъ: два́жды. Сла́ва, и҆ ны́нѣ бг҃оро́диченъ. И҆  чте́мъ сло́во похва́льное прⷣте́чи. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: И҆ ты̀  ѻ҆троча̀ прⷪ҇ро́къ: Сті́хъ: Бл҃гослове́нъ гдⷭ҇ь бг҃ъ  і҆и҃левъ: Всѧ́кое дыха́нїе: Сті́хъ: Хвали́те бг҃а во ст҃ы́хъ  є҆гѡ̀: Є҆ѵⷢ҇лїе лꙋкѝ, зача́ло г҃: Зача́тъ є҆лїсаве́тъ  жена̀ заха́рїина: Коне́цъ: До днѐ ꙗ҆вле́нїѧ своегѡ̀ ко  і҆и҃лю. По н҃-мъ ѱалмѣ̀ стїхи́ра, гла́съ в҃: И҆з̾ чре́ва  мт҃рнѧ ѡ҆свѧ́щьсѧ: пи́сана на стїхо́внѣ. Канѡ́нъ прⷣте́чи,  творе́нїе і҆ѡа́нна, гла́съ д҃, со і҆рмосо́мъ на и҃: і҆рмо́съ  по два́жды: и҆ дрꙋгі́й канѡ́нъ, творе́нїе а҆ндре́ево, на ѕ҃,  гла́съ то́йже: Катава́сїа: Ѿве́рзꙋ оу҆ста̀ моѧ̑: По г҃-й  пѣ́сни, сѣда́ленъ, гла́съ и҃: Сла́ва, гла́съ д҃: И҆  ны́нѣ, бг҃оро́диченъ. И҆ чте́нїе. По ѕ҃-й пѣ́сни, 
(с. тл҃д ѡ҆б.) 
Конда́къ, гла́съ г҃. Подо́бенъ: Дв҃а дне́сь: 
Пре́жде непло́ды, дне́сь хрⷭ҇то́ва прⷣте́чꙋ ражда́етъ,  и҆ то́й є҆́сть и҆сполне́нїе всѧ́кагѡ проро́чества: є҆го́же  бо прⷪ҇ро́цы проповѣ́даша, на сего̀ во і҆ѻрда́нѣ рꙋ́кꙋ  положи́въ, ꙗ҆ви́сѧ бж҃їѧ сло́ва прⷪ҇ро́къ, проповѣ́дникъ,  вкꙋ́пѣ и҆ прⷣте́ча. 
И҆ і҆́косъ, и҆ чте́мъ про́логъ: По ѳ҃-й пѣ́сни,  свѣти́ленъ прⷣте́чи, два́жды. Сла́ва, и҆ ны́нѣ,  бг҃оро́диченъ. На хвали́техъ, стїхи̑ры на д҃, гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, гла́съ ѕ҃:  Ѕвѣзда̀ ѕвѣ́здъ прⷣте́ча; И҆ ны́нѣ: Бцⷣе ты̀ є҆сѝ  лоза̀: Славосло́вїе вели́кое. По трист҃о́мъ тропа́рь  прⷣте́чи: Сла́ва, и҆ ны́нѣ: Є҆́же ѿ вѣ́ка:  Є҆ктєнїѝ, и҆ ѿпꙋ́стъ. Посе́мъ дае́тсѧ є҆ле́й бра́тїи  ѿ канди́ла ст҃а́гѡ, пою́щымъ на́мъ стїхи́рꙋ самогла́снꙋ,  по ѻ҆бы́чаю, и҆ ча́съ а҃-й. На а҃-мъ часѣ̀, тропа́рь  прⷣте́чи. По трист҃о́мъ, конда́къ є҆гѡ̀, и҆ коне́чный  ѿпꙋ́стъ. На лїтꙋргі́и, бл҃жє́нна прⷣте́чи, а҃-гѡ канѡ́на  пѣ́снь г҃-ѧ на д҃: и҆ в҃-гѡ, пѣ́снь ѕ҃-ѧ на д҃: По вхо́дѣ  тропа́рь хра́ма хрⷭ҇то́ва, и҆ бцⷣы, а҆́ще є҆́сть, та́же  тропа́рь прⷣте́чи: Посе́мъ конда́къ хра́ма хрⷭ҇то́ва.  Сла́ва, прⷣте́чи. И҆ ны́нѣ, хра́ма бцⷣы. А҆́ще нѣ́сть  хра́ма бцⷣы, И҆ ны́нѣ, конда́къ хра́ма хрⷭ҇то́ва. А҆́ще  нѣ́сть хра́ма хрⷭ҇то́ва, глаго́лемъ тропа́рь пре́жде  прⷣте́чи. Сла́ва, конда́къ є҆гѡ̀. И҆ ны́нѣ:  Предста́тельство хрⷭ҇тїа́нъ: Прокі́менъ, а҆по́столъ, и҆  є҆ѵⷢ҇лїе чте́мъ прⷣте́чи є҆ди́нъ, та́кожде и҆  прича́стный. Прокі́менъ, гла́съ з҃: Возвесели́тсѧ првⷣникъ  ѡ҆ гдⷭ҇ѣ: Сті́хъ: Оу҆слы́ши бж҃е гла́съ мо́й: А҆по́столъ  къ ри́млѧнѡмъ, зача́ло рв҃і: Ны́нѣ ближа́йшее на́мъ  сп҃се́нїе: А҆ллилꙋ́їа, гла́съ а҃: Бл҃гослове́нъ гдⷭ҇ь бг҃ъ  і҆и҃левъ: Сті́хъ: И҆ ты̀ ѻ҆троча̀ прⷪ҇ро́къ: Є҆ѵⷢ҇лїе  лꙋкѝ, зача́ло а҃: Поне́же оу҆́бѡ мно́зи нача́ша (с. тл҃є)  чини́ти: Коне́цъ, въ зача́лѣ д҃: До днѐ ꙗ҆вле́нїѧ своегѡ̀  ко і҆и҃лю. Прича́стенъ: Въ па́мѧть вѣ́чнꙋю: 
к҃є. Ст҃ы́ѧ прпⷣбномч҃нцы феѵрѡ́нїи: 
На Гдⷭ҇и воззва́хъ, стїхи̑ры прⷣте́чи г҃, гла́съ д҃,  самогла́сны: и҆ ст҃ы́ѧ г҃, гла́съ то́йже. Подо́бенъ: Да́лъ  є҆сѝ зна́менїе: Сла́ва, и҆ ны́нѣ, гла́съ и҃: Ви́ждь  є҆лїсаве́тъ: На стїхо́внѣ ѻ҆ктѡ́иха. Сла́ва, гла́съ ѕ҃:  Є҆лїсаве́тъ зача́тъ прⷣте́чꙋ: Тропа́рь прⷣте́чи. Сла́ва,  ст҃ы́ѧ, гла́съ то́йже: А҆́гница твоѧ̀ і҆и҃се: септе́мврїа въ  ѕ҃і-й де́нь. И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На оу҆́трени, на Бг҃ъ гдⷭ҇ь, тропа́рь  прⷣте́чи, два́жды. Сла́ва, ст҃ы́ѧ: и҆ ѻ҆бы̑чныѧ каѳі̑смы:  и҆ сѣда́льны ѻ҆ктѡ́иха: и҆ чте́нїе. Канѡ́нъ ѻ҆ктѡ́иха  є҆ди́нъ: и҆ прⷣте́чи на д҃, гла́съ и҃: и҆ ст҃ы́ѧ на д҃,  гла́съ то́йже. По г҃-й пѣ́сни, 
Конда́къ ст҃ы́ѧ, гла́съ ѕ҃. Подо́бенъ: Предста́тельство: 
Женишѐ мо́й сладча́йшїй хрⷭ҇тѐ, взыва́ше феѵрѡ́нїа,  нетрꙋ́днѡ мѝ тещѝ во слѣ́дъ тебѐ: и҆́бо сла́дость любвѐ  твоеѧ̀ дꙋ́шꙋ мою̀ наде́ждею вперѝ, и҆ красота̀ ми́лости  твоеѧ̀ се́рдце моѐ оу҆сладѝ, и҆спи́ти ча́шꙋ страда́нїй по  тебѣ̀: да досто́йнꙋ мѧ̀ въ черто́зѣ съ мꙋ́дрыми дѣ́вами  ликовствова́ти ѡ҆ тебѣ̀ сопричте́ши. тѣ́мже преподо́бнаѧ  стрⷭ҇тоте́рпице, почита́юще по́двиги трꙋдѡ́въ твои́хъ,  мо́лимъ тѧ̀, молѝ не затвори́тисѧ и҆ на́мъ черто́га  две́ремъ. 
И҆ сѣда́ленъ прⷣте́чи, гла́съ и҃. Сла́ва, ст҃ы́ѧ,  гла́съ то́йже. По ѕ҃-й пѣ́сни, конда́къ и҆ і҆́косъ  прⷣте́чи: и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха. Сла́ва, прⷣте́чи. На стїхо́внѣ ѻ҆ктѡ́иха.  Сла́ва прⷣте́чи, гла́съ в҃: И҆́же ѿ прⷪ҇ро́ка прⷪ҇ро́ка:  И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На  лїтꙋргі́и, прокі́менъ, гла́съ д҃: Ди́венъ бг҃ъ во ст҃ы́хъ  свои́хъ: Сті́хъ: Въ цр҃квахъ бл҃гослови́те (с. тл҃є ѡ҆б.)  бг҃а: А҆по́столъ къ корі́нѳѧнѡмъ, зача́ло рн҃а:  Поспѣ́шствꙋюще мо́лимъ: А҆ллилꙋ́їа, гла́съ а҃: Терпѧ̀  потерпѣ́хъ гдⷭ҇а: Є҆ѵⷢ҇лїе лꙋкѝ, зача́ло л҃г: Молѧ́ше  і҆и҃са нѣ́кїй ѿ фарїсє́й: Прича́стенъ: Въ па́мѧть  вѣ́чнꙋю: 
🕃 Въ то́йже де́нь ст҃ы́хъ чꙋдотво́рцєвъ  мꙋ́ромскихъ, кн҃зѧ петра̀, во и҆́ноцѣхъ даві́да, и҆  кн҃ги́ни феѵрѡ́нїи, во и҆́нокинѧхъ є҆ѵфросѵ́нїи. 
Соверша́етсѧ собо́ръ и҆́хъ, и҆дѣ́же лежа́тъ мо́щи  и҆́хъ, и҆ и҆дѣ́же хра́мъ и҆́хъ. 
Тропа́рь, гла́съ и҃: 
Ꙗ҆́кѡ бл҃гочести́вагѡ ко́рене пречестна́ѧ ѻ҆́трасль  бы́лъ є҆сѝ, до́брѣ во бл҃гоче́стїи пожи́въ, бл҃же́нне  пе́тре: та́кѡ и҆ съ сꙋпрꙋ́жницею твое́ю премꙋ́дрою  феѵрѡ́нїею въ мі́рѣ бг҃ꙋ оу҆годи́вше, и҆ прпⷣбныхъ житїю̀  сподо́бистесѧ: съ ни́миже моли́тесѧ гдⷭ҇еви, сохрани́ти  без̾ вре́да ѻ҆те́чество ва́ше, да ва́съ непреста́ннѡ  почита́емъ. 
Конда́къ, гла́съ и҃. Подо́бенъ: Взбра́нной: 
Мі́ра сегѡ̀ кнѧже́нїе и҆ сла́вꙋ вре́меннꙋ помышлѧ́ѧ,  сегѡ̀ ра́ди бл҃гоче́стнѡ въ мі́рѣ пожи́лъ є҆сѝ пе́тре,  кꙋ́пнѡ и҆ съ сꙋпрꙋ́жницею твое́ю премꙋ́дрою феѵрѡ́нїею,  ми́лостынею и҆ мл҃твами бг҃ꙋ оу҆годи́вше. тѣ́мже и҆ по  сме́рти неразлꙋ́чнѡ во гро́бѣ лежа́ще, и҆сцѣле́нїе  неви́димѡ подава́ете. и҆ ны́нѣ хрⷭ҇тꙋ̀ моли́тесѧ,  сохрани́ти гра́дъ же и҆ лю́ди, и҆̀же ва́съ сла́вѧщихъ. 
к҃ѕ. Прпⷣбнагѡ ѻ҆тца̀ на́шегѡ даві́да, и҆́же въ  селꙋ́нѣ. 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  Сла́ва, гла́съ ѕ҃: Прпⷣбне ѻ҆́тче, во всю̀ зе́млю: На  стїхо́внѣ ѻ҆ктѡ́иха. Сла́ва, гла́съ и҃: Мона́хѡвъ  мно́жєства: Тропа́рь, гла́съ и҃: Въ тебѣ̀ ѻ҆́тче  и҆звѣ́стнѡ: (с. тл҃ѕ) ѻ҆ктѡ́врїа въ а҃-й де́нь. На  оу҆́трени, ѻ҆́ба канѡ́на ѻ҆ктѡ́иха, и҆ ст҃а́гѡ, на д҃,  гла́съ є҃. По г҃-й пѣ́сни, сѣда́ленъ, гла́съ и҃. По ѕ҃-й  пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Са́дъ присноцвѣтꙋ́щъ добродѣ́телей плоды̀ приносѧ́й,  ꙗ҆ви́лсѧ є҆сѝ на садо́внѣ дре́вѣ, ꙗ҆́кѡ  бл҃гопѣ́сниваѧ пти́ца: ра́й же па́че, жи́зни дре́во гдⷭ҇а  въ се́рдцы твое́мъ прїе́мъ, ꙗ҆́кѡ воздѣ́лавъ бг҃омꙋ́дре,  и҆́мже пита́еши на́съ бл҃года́тїю: при́снѡ молѝ ѡ҆ на́съ  дв҃де всебл҃же́нне. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, прпⷣбнагѡ. И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. Сла́ва, прпⷣбнагѡ, гла́съ є҃: Прпⷣбне  ѻ҆́тче: И҆ ны́нѣ, бг҃оро́диченъ. 
🕂 И҆ ꙗ҆вле́нїе і҆кѡ́ны прест҃ы́ѧ влⷣчцы на́шеѧ  бцⷣы, и҆ приснодв҃ы мр҃і́и, тѵ́хвинскїѧ. 
Тропа́рь, гла́съ д҃: 
Дне́сь ꙗ҆́кѡ со́лнце пресвѣ́тлое возсїѧ̀ на́мъ на  воздꙋ́сѣ, всечестна́ѧ і҆кѡ́на твоѧ̀ влⷣчце, лꙋча́ми  ми́лости мі́ръ просвѣща́ющи, ю҆́же вели́каѧ рѡссі́а, ꙗ҆́кѡ  нѣ́кїй да́ръ бж҃е́ственный, свы́ше бл҃гоговѣ́йнѣ  воспрїе́мши, прославлѧ́етъ тѧ̀ бг҃ома́ти всѣ́хъ влⷣчцꙋ, и҆  ѿ тебѐ ро́ждшагосѧ хрⷭ҇та̀ бг҃а на́шего велича́етъ  ра́достнѡ. є҆мꙋ́же моли́сѧ гпⷭ҇жѐ цр҃и́це бцⷣе, да  сохрани́тъ всѧ̑ гра́ды и҆ страны̑ хрїстїа̑нскїѧ невреди́мы  ѿ всѣ́хъ навѣ̑тъ вра́жїихъ, и҆ сп҃се́тъ вѣ́рою  покланѧ́ющихсѧ є҆гѡ̀ бж҃е́ственномꙋ и҆ твоемꙋ̀ пречⷭ҇томꙋ  ѡ҆́бразꙋ, дв҃о неискꙋсобра́чнаѧ. 
Конда́къ, гла́съ и҃: 
Притеце́мъ лю́дїе къ дв҃ѣй бцⷣѣ цр҃и́цѣ,  бл҃годарѧ́ще хрⷭ҇та̀ бг҃а, и҆ къ тоѧ̀ чꙋдотво́рнѣй і҆кѡ́нѣ  оу҆ми́льнѡ взира́юще припаде́мъ, и҆ возопїе́мъ є҆́й: ѽ  влⷣчце мр҃і́е! присѣти́вши странꙋ̀ сїю̀ твоегѡ̀ чⷭ҇тна́гѡ  ѡ҆́браза ꙗ҆вле́нїемъ чꙋде́снѡ, сп҃са́й въ ми́рѣ и҆  бл҃говре́менствѣ (с. тл҃ѕ ѡ҆б.) вѣ́рнагѡ і҆мпера́тора  на́шего, и҆ всѧ̑ хрⷭ҇тїа́ны, наслѣ́дники показꙋ́ющи нбⷭ҇ныѧ  жи́зни. тебѣ́ бо вѣ́рнѡ зове́мъ: ра́дꙋйсѧ дв҃о, мі́ра  сп҃се́нїе. 
к҃з. Прпⷣбнагѡ ѻ҆тца̀ на́шегѡ самѱѡ́на  страннопрїи́мца. 
Стїхи̑ры, гла́съ а҃. Подо́бенъ: Всехва́льнїи мч҃нцы:  Тропа́рь, гла́съ и҃: Въ терпѣ́нїи твое́мъ: ное́мврїа въ  в҃і-й де́нь. На оу҆́трени, ѻ҆́ба канѡ́на ѻ҆ктѡ́иха: и҆  ст҃а́гѡ на д҃, гла́съ в҃. По г҃-й пѣ́сни, сѣда́ленъ,  гла́съ д҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ врача̀ всеизрѧ́дна и҆ мл҃твенника бл҃гопрїѧ́тна,  къ ра́цѣ твое́й бж҃е́ственнѣй притека́юще, самѱѡ́не  бг҃омꙋ́дре прпⷣбне, соше́дшесѧ любо́вїю, ѱалмы̀ и҆  пѣ́сньми ра́дꙋющесѧ хрⷭ҇та̀ прославлѧ́емъ, таковꙋ́ю тебѣ̀  бл҃года́ть подава́юща и҆сцѣле́нїй. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На лїтꙋргі́и, прокі́менъ: Чⷭ҇тна̀ пред̾  гдⷭ҇емъ: А҆по́столъ къ гала́тѡмъ, зача́ло сг҃і: Пло́дъ  дх҃о́вный є҆́сть: Є҆ѵⷢ҇лїе лꙋкѝ, зача́ло ѯ҃з: Не бо́йсѧ  ма́лое ста́до: Прича́стенъ: Въ па́мѧть вѣ́чнꙋю: 
🕁  И҆ пра́здникъ ѡ҆ побѣ́дѣ бг҃омъ дарова́нной  всерѡссі́йскомꙋ самоде́ржцꙋ петрꙋ̀ вели́комꙋ над̾  шве́дскимъ короле́мъ каро́ломъ вторымна́десѧть под̾  полта́вою, лѣ́та ѿ воплоще́нїѧ гдⷭ҇нѧ ҂аѱ҃ѳ. 
Тропа́рь, гла́съ и҃: 
Препросла́вленъ є҆сѝ гдⷭ҇и бж҃е на́шъ, дарова́вый  крѣ́пость на врагѝ бл҃говѣ́рномꙋ царю̀ на́шемꙋ петрꙋ̀,  ꙗ҆́коже дв҃дꙋ на прего́рдаго голїа́ѳа, ѡ҆сѣни́лъ є҆сѝ  над̾ главо́ю є҆гѡ̀ въ де́нь бра́ни, препоѧ́салъ (с. тл҃з)  є҆сѝ немѡщны́ѧ си́лою свы́ше, и҆ тѣ́ми всю̀ де́рзость  вра́жїю низложи́лъ є҆сѝ: многомлⷭ҇тиве, сла́ва тебѣ̀. 
Конда́къ, гла́съ в҃: 
Въ вы́шнихъ живы́й, и҆ на смирє́нныѧ призира́ѧй, и҆́же  не да́лъ є҆сѝ ве́прю ѿ дꙋбра́вы ѡ҆зоба́ти, и҆  оу҆едине́нномꙋ ди́вомꙋ поѧ́сти вїногра́да твоегѡ̀,  оу҆твердѝ бж҃е, є҆́же содѣ́лалъ є҆сѝ въ на́съ. при́зри  съ нб҃сѐ и҆ ви́ждь, и҆ посѣтѝ вїногра́дъ се́й, и҆  совершѝ є҆го̀, є҆го́же насадѝ десни́ца твоѧ̀. 
к҃и. 🕃 Пренесе́нїе моще́й ст҃ы́хъ и҆ чꙋдотво́рцєвъ  безсре́брєникъ, кѵ́ра и҆ і҆ѡа́нна. 
На Гдⷭ҇и воззва́хъ стїхи̑ры на ѕ҃, гла́съ д҃. Подо́бенъ:  Ꙗ҆́кѡ до́блѧ: Сла́ва, гла́съ и҃: Дво́ица мч҃нкъ дне́сь: На  стїхо́внѣ ѻ҆ктѡ́иха. Сла́ва, гла́съ в҃: Прїиди́те  вѣ́рныхъ сосло́вїе: Тропа́рь, гла́съ є҃: Чꙋдеса̀ ст҃ы́хъ  твои́хъ: і҆аннꙋа́рїа въ л҃а-й де́нь. На оу҆́трени, ѻ҆́ба  канѡ́на ѻ҆ктѡ́иха: и҆ ст҃ы́хъ на ѕ҃, гла́съ и҃. По г҃-й  пѣ́сни, сѣда́ленъ, гла́съ д҃, два́жды. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Ѿ бж҃е́ственныѧ бл҃года́ти да́ръ чꙋде́съ воспрїе́мше  ст҃і́и, чꙋдодѣ́йствꙋете въ мі́рѣ непреста́ннѡ, всѧ̑ на́шѧ  стра̑сти рꙋкодѣ́йствїемъ и҆зсѣца́юще неви́димѡ, кѵ́ре  бг҃омꙋ́дре со і҆ѡа́нномъ сла́внымъ: вы́ бо сꙋ́щнѣ  бж҃е́ственнїи вра́чеве є҆стѐ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́хъ. На стїхо́внѣ ѻ҆ктѡ́иха. Сла́ва, гла́съ  д҃: Достохва́льными пѣ́сньми: На лїтꙋргі́и, бл҃жє́нна  ѻ҆ктѡ́иха, и҆ ст҃ы́хъ пѣ́снь г҃. Прокі́менъ, гла́съ д҃:  Ст҃ы̑мъ, и҆̀же сꙋ́ть на землѝ є҆гѡ̀: Сті́хъ: Предзрѣ́хъ  гдⷭ҇а: А҆по́столъ къ корі́нѳѧнѡмъ, зача́ло рн҃г: Вы̀ є҆стѐ  тѣ́ло хрⷭ҇то́во, и҆ (с. тл҃з ѡ҆б.) оу҆́ди ѿ ча́сти:  А҆ллилꙋ́їа, гла́съ д҃: Воззва́ша пра́веднїи: Сті́хъ: Мнѡ́ги  скѡ́рби пра́вєднымъ: Є҆ѵⷢ҇лїе матѳе́а, зача́ло л҃д ѿ  полꙋ̀: Призва̀ і҆и҃съ ѻ҆бана́десѧте оу҆ч҃нкѝ своѧ̑:  Прича́стенъ: Ра́дꙋйтесѧ првⷣнїи: 
к҃ѳ. 🕀 Ст҃ы́хъ сла́вныхъ и҆ всехва́льныхъ и҆  первоверхо́вныхъ а҆пⷭ҇лѡвъ петра̀ и҆ па́ѵла. 
Твори́мъ бдѣ́нїе. На ма́лѣй вече́рни, На Гдⷭ҇и  воззва́хъ, стїхи̑ры на д҃, гла́съ д҃. Подо́бенъ: Да́лъ  є҆сѝ зна́менїе: Сла́ва, гла́съ и҃: Досади́тель и҆  гони́тель: И҆ ны́нѣ: Кро́въ тво́й бцⷣе дв҃о: Прокі́менъ  днѐ. На стїхо́внѣ стїхи̑ры, гла́съ в҃. Подо́бенъ: Є҆гда̀  ѿ дре́ва: съ припѣ́вы и҆́хъ: а҃-й, Во всю̀ зе́млю и҆зы́де  вѣща́нїе и҆́хъ: в҃-й, Нб҃са̀ повѣ́даютъ сла́вꙋ бж҃їю:  Сла́ва, гла́съ д҃: Хрⷭ҇то́съ тѧ̀ пе́рваго: И҆ ны́нѣ,  И҆зба́ви на́съ ѿ бѣ́дъ: 
Тропа́рь, гла́съ д҃: 
А҆пⷭ҇лѡвъ первопресто́льницы, и҆ вселе́нныѧ  оу҆чи́телїе, влⷣкꙋ всѣ́хъ моли́те, ми́ръ вселе́ннѣй  дарова́ти, и҆ дꙋша́мъ на́шымъ ве́лїю млⷭ҇ть. 
Сла́ва, и҆ ны́нѣ: Є҆́же ѿ вѣ́ка оу҆тае́ное:  Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, по  ѻ҆бы́чномъ ѱалмѣ̀, пое́мъ Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ в҃,  самоподо́бны: Кі́ими похва́льными вѣнцы̀: Сла́ва, гла́съ  д҃: Трикра́тнымъ: И҆ ны́нѣ: И҆́же тебѐ ра́ди: Вхо́дъ.  Прокі́менъ днѐ, и҆ чтє́нїѧ г҃: а҃-е, Собо́рнагѡ посла́нїѧ  петро́ва: Бра́тїе: бл҃гослове́нъ бг҃ъ и҆ ѻ҆ц҃ъ гдⷭ҇а  на́шегѡ: в҃-е, Тогѡ́же собо́рнагѡ посла́нїѧ: Возлю́бленнїи,  препоѧ́савше чре́сла: г҃-е, Тогѡ́же собо́рнагѡ посла́нїѧ:  Возлю́бленнїи, молю̀ ꙗ҆́кѡ прише́льцы: (с. тл҃и) На лїті́и  стїхи̑ры, гла́съ в҃, самогла́сны. Сла́ва, гла́съ є҃:  Премꙋ́дрость бж҃їѧ: И҆ ны́нѣ, бг҃оро́диченъ, Бл҃жи́мъ тѧ̀  бцⷣе: На стїхо́внѣ стїхи̑ры, гла́съ а҃, самогла́сны.  Сла́ва, гла́съ ѕ҃: Пра́здникъ ра́достенъ: И҆ ны́нѣ:  Творе́цъ и҆ и҆зба́витель: На бл҃гослове́нїи хлѣ́бѡвъ,  тропа́рь, гла́съ д҃, два́жды, пи́санъ на ма́лѣй вече́рни,  и҆ Бцⷣе дв҃о: є҆ди́ножды. и҆ Бꙋ́ди и҆́мѧ гдⷭ҇не: три́жды  съ пѣ́нїемъ. ѱало́мъ л҃г: Бл҃гословлю̀ гдⷭ҇а: и҆ чте́нїе  ст҃ы́хъ а҆пⷭ҇лъ. На оу҆́трени, на Бг҃ъ гдⷭ҇ь тропа́рь  а҆пⷭ҇лѡвъ, два́жды. Сла́ва, и҆ ны́нѣ: Є҆́же ѿ вѣ́ка  оу҆тае́ное: По каѳі́смахъ сѣда́льны а҆пⷭ҇лѡвъ съ  бг҃оро́дичны и҆́хъ. и҆ чте́нїе. По полѷеле́и сѣда́ленъ,  гла́съ и҃. Подо́бенъ: Премꙋ́дрости: два́жды. Сла́ва, и҆  ны́нѣ, бг҃оро́диченъ: и҆ чте́нїе. Степє́нна а҃-й  а҆нтїфѡ́нъ д҃-гѡ гла́са. Прокі́менъ, гла́съ и҃: Во всю̀  зе́млю и҆зы́де вѣща́нїе и҆́хъ: Сті́хъ: Нб҃са̀ повѣ́даютъ  сла́вꙋ бж҃їю: Всѧ́кое дыха́нїе: Сті́хъ: Хвали́те бг҃а:  Є҆ѵⷢ҇лїе, і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ, воста́въ ѿ ме́ртвыхъ: По н҃-мъ  ѱалмѣ̀ стїхи́ра, гла́съ ѕ҃: Бл҃гоче́стїѧ и҆́стинныѧ  проповѣ́дники: Канѡ́нъ а҆пⷭ҇ла петра̀, творе́нїе і҆ѡа́нна  дамаскина̀, гла́съ д҃, со і҆рмосо́мъ на и҃: і҆рмо́съ по  два́жды. Дрꙋгі́й канѡ́нъ а҆пⷭ҇ла па́ѵла, творе́нїе тогѡ́же,  гла́съ и҃, без̾ і҆рмосѡ́въ, на ѕ҃. Катава́сїа: Ѿве́рзꙋ  оу҆ста̀ моѧ̑: По г҃-й пѣ́сни, ѵ҆пакоѝ, гла́съ и҃: Ка́ѧ  темни́ца не и҆мѣ̀ тебѐ ю҆́зника: По ѕ҃-й пѣ́сни, 
Конда́къ, гла́съ в҃: 
Твє́рдыѧ и҆ бг҃овѣща̑нныѧ проповѣ́датели, ве́рхъ  а҆пⷭ҇лѡвъ твои́хъ гдⷭ҇и, прїѧ́лъ є҆сѝ въ наслажде́нїе  бл҃ги́хъ твои́хъ и҆ поко́й: болѣ̑зни бо ѻ҆́нѣхъ и҆  сме́рть прїѧ́лъ є҆сѝ, па́че всѧ́кагѡ всепло́дїѧ, є҆ди́не  свѣ́дый сердє́чнаѧ. 
(с. тл҃и ѡ҆б.) 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  а҆пⷭ҇лѡвъ два́жды. Сла́ва, и҆ ны́нѣ, бг҃оро́диченъ. На  хвали́техъ, стїхи̑ры на д҃, гла́съ д҃. Подо́бенъ: Зва́нный  свы́ше: Сла́ва, гла́съ ѕ҃: Всечестны́й а҆пⷭ҇лѡвъ приспѣ̀  пра́здникъ: И҆ ны́нѣ, Бцⷣе, ты̀ є҆сѝ лоза̀: Славосло́вїе  вели́кое. По трист҃о́мъ, тропа́рь а҆пⷭ҇лѡвъ. Сла́ва, и҆  ны́нѣ: Є҆́же ѿ вѣ́ка оу҆тае́ное: Є҆ктєнїѝ, и҆  ѿпꙋ́стъ. и҆ дае́тсѧ ст҃ы́й є҆ле́й бра́тїи ѿ канди́ла  ст҃ы́хъ а҆пⷭ҇лъ, пою́щымъ на́мъ самогла́снꙋ стїхи́рꙋ  а҆пⷭ҇лѡвъ, ю҆́же во́литъ є҆кклисїа́рхъ: и҆ прѡ́чаѧ,  ꙗ҆́коже пред̾ꙋказа́сѧ, септе́мврїа въ к҃ѕ-й де́нь, и҆  ча́съ а҃-й. На а҃-мъ часѣ̀, тропа́рь а҆пⷭ҇лѡвъ. По  трист҃о́мъ, конда́къ и҆́хъ. и҆ коне́чный ѿпꙋ́стъ. На  лїтꙋргі́и, бл҃жє́нна ѿ канѡ́на, а҆пⷭ҇ла петра̀, пѣ́снь  г҃-ѧ на д҃: и҆ па́ѵла, пѣ́снь ѕ҃-ѧ на д҃. По вхо́дѣ,  Оу҆ка́зъ ѡ҆ тропаре́хъ, и҆ кондака́хъ, зрѝ сегѡ̀ мѣ́сѧца  въ к҃д-й де́нь. Прокі́менъ, гла́съ и҃: Во всю̀ зе́млю:  Сті́хъ: Нб҃са̀ повѣ́даютъ сла́вꙋ бж҃їю: А҆по́столъ къ  корі́нѳѧнѡмъ, зача́ло рч҃г: Ѡ҆ не́мже а҆́ще дерза́етъ кто̀:  А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑  гдⷭ҇и. Є҆ѵⷢ҇лїе, матѳе́а, зача́ло ѯ҃з: Прише́дъ і҆и҃съ во  страны̑ кесарі́и фїлі́пповы: Прича́стенъ: Во всю̀ зе́млю:  Рѧдовы́й а҆по́столъ и҆ є҆ѵⷢ҇лїе вычита́емъ пре́жде. На  трапе́зѣ, разрѣше́нїе на ры̑бы и҆ вїно̀, а҆́ще и҆ среда̀  и҆лѝ пѧто́къ. 
[зрѝ] Подоба́етъ вѣ́дати ꙗ҆́кѡ а҆́ще слꙋчи́тсѧ  пра́здникъ ст҃ы́хъ а҆пⷭ҇лъ въ недѣ́лю, предварѧ́ютъ всѧ̑  воскрⷭ҇наѧ. 
л҃. 🕂 Собо́ръ ст҃ы́хъ сла́вныхъ и҆ всехва́льныхъ  а҆пⷭ҇лъ в҃і. 
На Гдⷭ҇и воззва́хъ, стїхи̑ры на ѕ҃: петра̀ и҆ па́ѵла г҃,  гла́съ в҃, самоподо́бны: Кі́ими похва́льными: вчера́шнїи.  (с. тл҃ѳ) И҆́ны стїхи̑ры в҃і-хъ а҆пⷭ҇лъ, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ ѕ҃: Всечестны́й  а҆пⷭ҇лѡвъ приспѣ̀ пра́здникъ: И҆ ны́нѣ: Кто̀ тебѐ: На  стїхо́внѣ стїхи̑ры а҆пⷭ҇лѡвъ петра̀ и҆ па́ѵла, гла́съ д҃.  Подо́бенъ: Да́лъ є҆сѝ зна́менїе: Припѣ́въ: Во всю̀  зе́млю: в҃-й, Нб҃са̀ повѣ́даютъ сла́вꙋ бж҃їю: Сла́ва,  гла́съ ѕ҃: Пра́здникъ ра́достенъ: пи́санъ вчера̀ на  стїхо́внѣ. И҆ ны́нѣ: Бцⷣе, ты̀ є҆сѝ лоза̀ и҆́стиннаѧ:  Тропа́рь, гла́съ д҃: А҆пⷭ҇лѡвъ первопресто́льницы:  вчера́шнїй. Сла́ва, и҆ ны́нѣ: Є҆́же ѿ вѣ́ка  оу҆тае́ное: Є҆ктенїа̀, и҆ ѿпꙋ́стъ. На оу҆́трени, на  Бг҃ъ гдⷭ҇ь, тропа́рь а҆пⷭ҇лѡвъ, два́жды. Сла́ва, и҆ ны́нѣ:  Є҆́же ѿ вѣ́ка оу҆тае́ное: и҆ ѻ҆бы̑чныѧ каѳі̑смы, и҆  сѣда́льны а҆пⷭ҇лѡвъ съ бг҃оро́дичны и҆́хъ: и҆ чте́нїе  а҆пⷭ҇лѡвъ. Канѡ́нъ пре́жде петра̀ и҆ па́ѵла, гла́съ д҃, со  і҆рмосо́мъ на и҃: и҆ дрꙋгі́й канѡ́нъ в҃і-мъ: творе́нїе  ѳеофа́ново, на ѕ҃, гла́съ то́йже. Катава́сїа: Ѿве́рзꙋ  оу҆ста̀ моѧ̑: По г҃-й пѣ́сни, сѣда́ленъ, гла́съ д҃.  Подо́бенъ: Вознесы́йсѧ: и҆ чте́нїе. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ка́мень хрⷭ҇то́съ, ка́менѧ вѣ́ры прославлѧ́етъ  свѣ́тлѡ, оу҆ч҃нкѡ́въ преизрѧ́дна, и҆ съ па́ѵломъ ве́сь  дванадесѧточи́сленный собо́ръ дне́сь: и҆́хже па́мѧть  соверша́юще вѣ́рнѡ си́хъ просла́вльшаго прославлѧ́емъ. 
И҆ і҆́косъ. По ѳ҃-й пѣ́сни, свѣти́ленъ. Подо́бенъ:  Оу҆ч҃нкѡ́мъ: Сла́ва, и҆́нъ: И҆ ны́нѣ, бг҃оро́диченъ. На  хвали́техъ стїхи̑ры а҆пⷭ҇лѡвъ в҃і-хъ на д҃, гла́съ д҃.  Подо́бенъ: Зва́нный свы́ше: Сла́ва, гла́съ и҃: Ю҆́же  проидо́сте тва́рь: И҆ ны́нѣ: Влⷣчце прїимѝ мл҃твꙋ ра̑бъ  свои́хъ: Славосло́вїе вели́кое. По трист҃о́мъ тропа́рь  а҆пⷭ҇лѡвъ. Сла́ва, и҆ ны́нѣ: Є҆́же ѿ вѣ́ка оу҆тае́ное:  Є҆ктєнїѝ, и҆ ѿпꙋ́стъ. На лїтꙋргі́и, (с. тл҃ѳ)  бл҃жє́нна ѿ канѡ́на в҃і-хъ а҆пⷭ҇лѡвъ, пѣ́снь г҃-ѧ и҆  ѕ҃-ѧ. Прокі́менъ, гла́съ и҃: Во всю̀ зе́млю: Сті́хъ: Нб҃са̀  повѣ́даютъ сла́вꙋ бж҃їю: А҆по́столъ къ корі́нѳѧнѡмъ,  зача́ло рл҃а: Бг҃ъ ны̀ посла́нники послѣ̑днїѧ ꙗ҆вѝ:  А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑  гдⷭ҇и. Є҆ѵⷢ҇лїе ма́рка, зача́ло в҃і: Взы́де і҆и҃съ на  горꙋ̀: Прича́стенъ: Во всю̀ зе́млю: 


(с. т҃м) 
Мѣ́сѧцъ і҆ꙋ́лїй, 
и҆мѣ́ѧй дне́й л҃а. 
Де́нь и҆́мать часѡ́въ д҃і, а҆ но́щь часѡ́въ і҃. 
а҃. 🕃 Ст҃ы́хъ и҆ чꙋдотво́рцєвъ безсре́бреникѡвъ  космы̀ и҆ дамїа́на, въ ри́мѣ мꙋ́чившихсѧ. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры ст҃ы́хъ на ѕ҃, гла́съ а҃. Подо́бенъ: Нбⷭ҇ныхъ  чинѡ́въ: И҆́ны стїхи̑ры, гла́съ д҃. Подо́бенъ: Да́лъ є҆сѝ  зна́менїе: Сла́ва, гла́съ ѕ҃: Безконе́чна є҆́сть  бл҃года́ть: И҆ ны́нѣ, бг҃оро́диченъ: Бцⷣе, ты̀ є҆сѝ  лоза̀ и҆́стиннаѧ: И҆лѝ крⷭ҇тобг҃оро́диченъ. На стїхо́внѣ  ѻ҆ктѡ́иха. Сла́ва, гла́съ ѕ҃: Всегда̀ и҆мꙋ́ще хрⷭ҇та̀: И҆  ны́нѣ, бг҃оро́диченъ, и҆лѝ крⷭ҇тобг҃оро́диченъ. Тропа́рь,  гла́съ и҃: Ст҃і́и безсре́брєницы: ное́мврїа въ а҃-й де́нь.  На оу҆́трени, на Бг҃ъ гдⷭ҇ь, тропа́рь, ст҃ы́хъ, два́жды.  Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ:  и҆ сѣда́льны ѻ҆ктѡ́иха: и҆ чте́нїе. Канѡ́на ѻ҆́ба  ѻ҆ктѡ́иха, и҆ ст҃ы́хъ на ѕ҃, гла́съ д҃. По г҃-й пѣ́сни,  сѣда́ленъ, гла́съ и҃. Сла́ва, гла́съ то́йже. И҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. По ѕ҃-й пѣ́сни, 
Конда́къ, гла́съ в҃: 
Бл҃года́ть прїи́мше и҆сцѣле́нїй, простира́ете здра́вїе  сꙋ́щымъ въ нꙋ́ждахъ, вра́чеве, чꙋдотво́рцы пресла́внїи: но  ва́шимъ посѣще́нїемъ ра́тникѡвъ де́рзѡсти низложи́те, мі́ръ  и҆сцѣлѧ́юще чꙋдесы̀. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́хъ: Ко́е дово́льно бꙋ́детъ сло́во: На  хвали́техъ стїхи̑ры (с. т҃м ѡ҆б.) на ѕ҃, самогла́сны, съ  припѣ́вы: а҃-й, Ст҃ы̑мъ, и҆̀же сꙋ́ть на землѝ є҆гѡ̀: в҃- й, Сѐ что̀ добро̀, и҆лѝ что̀ красно̀: Сла́ва, гла́съ д҃:  И҆сто́чникъ и҆сцѣле́нїй: И҆ ны́нѣ, бг҃оро́диченъ и҆лѝ  крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва,  гла́съ и҃: Кто̀ не оу҆диви́тсѧ: На лїтꙋргі́и, бл҃жє́нна  ѻ҆ктѡ́иха, на д҃: и҆ ѿ канѡ́на ст҃ы́хъ, пѣ́снь г҃-ѧ, на  д҃. Прокі́менъ, гла́съ д҃: Ст҃ы̑мъ, и҆̀же сꙋ́ть на землѝ  є҆гѡ̀: Сті́хъ: Предзрѣ́хъ гдⷭ҇а: А҆по́столъ къ  корі́нѳѧнѡмъ, зача́ло рн҃г: Вы̀ є҆стѐ тѣ́ло хрⷭ҇то́во:  А҆ллилꙋ́їа, гла́съ д҃: Сѐ что̀ добро̀: Є҆ѵⷢ҇лїе матѳе́а,  зача́ло л҃д, ѿ полꙋ̀: Призва̀ і҆и҃съ ѻ҆бана́десѧте  оу҆ч҃нкѝ своѧ̑: Прича́стенъ: Ра́дꙋйтесѧ: 
в҃. 🕃 Положе́нїе чⷭ҇тны́ѧ ри́зы прест҃ы́ѧ  влⷣчцы на́шеѧ бцⷣы, во влахе́рнѣ. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ  стїхи̑ры, на ѕ҃, гла́съ д҃. Подо́бенъ: Да́лъ є҆сѝ  зна́менїе: Да́лъ є҆сѝ чл҃вѣколю́бче: Сла́ва, и҆ ны́нѣ,  гла́съ в҃: Смы́слъ ѡ҆чи́стивше и҆ оу҆́мъ: На стїхо́внѣ  стїхи̑ры, гла́съ а҃. Подо́бенъ: Всехва́льнїи мч҃нцы: Пала́та  ѡ҆дꙋшевле́ннаѧ: Сла́ва, и҆ ны́нѣ, гла́съ в҃: Ꙗ҆́кѡ  вѣнце́мъ: 
Тропа́рь, гла́съ и҃: 
Бцⷣе приснодв҃о, человѣ́кѡвъ покро́ве, ри́зꙋ и҆ по́ѧсъ  пречⷭ҇тагѡ твоегѡ̀ тѣлесѐ, держа́вное гра́дꙋ твоемꙋ̀  ѡ҆бложе́нїе дарова́ла є҆сѝ, безсѣ́меннымъ ржⷭ҇тво́мъ  твои́мъ, нетлѣ́нна пребыва́ющи: ѡ҆ тебѣ́ бо и҆ є҆стество̀  ѡ҆бновлѧ́етсѧ и҆ вре́мѧ. тѣ́мже мо́лимъ тѧ̀: ми́ръ гра́дꙋ  твоемꙋ̀ дарова́ти, и҆ дꙋша́мъ на́шымъ ве́лїю млⷭ҇ть. 
На оу҆́трени, на Бг҃ъ гдⷭ҇ь, Тропа́рь бцⷣы, три́жды:  и҆ ѻ҆бы̑чныѧ каѳі̑смы: и҆ сѣда́льны бцⷣы: и҆ чте́нїе.  Канѡ́ны бцⷣы два̀: є҆ди́нъ, гла́съ д҃: со і҆рмосо́мъ на  и҃: Дрꙋгі́й, (с. тм҃а) гла́съ то́йже, на д҃. Катава́сїа:  Ѿве́рзꙋ оу҆ста̀ моѧ̑: По г҃-й пѣ́сни, сѣда́ленъ, гла́съ  д҃. Подо́бенъ: Вознесы́йсѧ: Чꙋде́съ рѣ́ки бцⷣе: Сла́ва, и҆  ны́нѣ, то́йже. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Ѡ҆дѣѧ́нїе всѣ̑мъ вѣ̑рнымъ нетлѣ́нїѧ,  бг҃обл҃года́тнаѧ чⷭ҇таѧ дарова́ла є҆сѝ, сщ҃е́ннꙋю ри́зꙋ  твою̀, є҆́юже сщ҃е́нное тѣ́ло твоѐ покрыва́ла є҆сѝ,  покро́ве всѣ́хъ человѣ́кѡвъ, є҆ѧ́же положе́нїе  пра́зднꙋемъ любо́вїю, и҆ вопїе́мъ со стра́хомъ тѝ чⷭ҇таѧ:  ра́дꙋйсѧ дв҃о, хрⷭ҇тїа́нъ похвало̀. 
И҆ і҆́косъ. По ѳ҃-й пѣ́сни, свѣти́ленъ. Подо́бенъ:  Свѣ́те неизмѣ́нный: Ѡ҆крили́вшꙋю хрⷭ҇та̀ ри́зꙋ: Сла́ва, и҆  ны́нѣ: Є҆ди́на и҆ є҆стество̀: На хвали́техъ стїхи̑ры на  д҃, гла́съ д҃. Подо́бенъ: Ꙗ҆́кѡ до́блѧ: Ра́ка, содержа́щаѧ  ри́зꙋ твою̀: Сла́ва, и҆ ны́нѣ, гла́съ в҃: Смы́слъ  ѡ҆чи́стивше и҆ оу҆́мъ: пи́санъ на вече́рни. Славосло́вїе  вели́кое. По трист҃о́мъ тропа́рь бцⷣы є҆ди́ножды:  є҆ктєнїѝ, и҆ ѿпꙋ́стъ: и҆ ча́съ а҃-й: и҆ коне́чный  ѿпꙋ́стъ. На лїтꙋргі́и, бл҃жє́нна ѿ канѡ́на бцⷣы,  пѣ́снь г҃-ѧ и҆ ѕ҃-ѧ. Прокі́менъ, гла́съ г҃: Пѣ́снь бцⷣы:  Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на  смире́нїе рабы̀ своеѧ̀: А҆по́столъ, ко є҆вре́ємъ, зача́ло  т҃к: И҆мѣ́ѧше пе́рваѧ ски́нїа: А҆ллилꙋ́їа, гла́съ и҃:  Воскрⷭ҇нѝ гдⷭ҇и въ поко́й тво́й: Є҆ѵⷢ҇лїе лꙋкѝ, зача́ло  н҃д: Вни́де і҆и҃съ въ ве́сь нѣ́кꙋю: Прича́стенъ: Ча́шꙋ  сп҃се́нїѧ: 
г҃. Ст҃а́гѡ мч҃нка ѵ҆акі́нѳа: 
Стїхи̑ры ѻ҆ктѡ́иха г҃, и҆ мч҃нка г҃, гла́съ и҃.  Подо́бенъ: Ѽ пресла́внагѡ чꙋдесѐ! На стїхо́внѣ,  ѻ҆ктѡ́иха. Тропа́рь, гла́съ д҃: Мч҃нкъ тво́й гдⷭ҇и  ѵ҆акі́нѳъ: септе́мврїа во в҃-й де́нь. Ѻ҆́ба канѡ́на  ѻ҆ктѡ́иха: и҆ ст҃а́гѡ на д҃, гла́съ и҃. По г҃-й пѣ́сни,  сѣда́ленъ, гла́съ г҃. По ѕ҃-й пѣ́сни, 
(с. тм҃а ѡ҆б.) 
Конда́къ, гла́съ ѕ҃: 
Дре́во жи́зни посредѣ̀ дꙋшѝ своеѧ̀ вѣ́рꙋ твою̀  хрⷭ҇тѐ стѧжа́вый тво́й мч҃нкъ, є҆де́мскагѡ раѧ̀  честнѣ́йшїй бы́сть, дре́во пре́лести ѕмі́евы погꙋби́въ  дерзнове́ннѡ дх҃омъ, вѣнча́сѧ сла́вою твое́ю многомлⷭ҇тиве. 
🕂 Въ то́йже де́нь пренесе́нїе моще́й во ст҃ы́хъ  ѻ҆тца̀ на́шегѡ фїлі́ппа митрополі́та моско́вскагѡ, и҆  всеѧ̀ рѡссі́и чꙋдотво́рца. 
Тропа́рь, гла́съ и҃: 
Первопресто́льникѡвъ прее́мниче, сто́лпе правосла́вїѧ,  и҆́стины побо́рниче, но́вый и҆сповѣ́дниче ст҃и́телю  фїлі́ппе, дꙋ́шꙋ положи́вый за па́ствꙋ твою̀: тѣ́мже ꙗ҆́кѡ  и҆мѣ́ѧ дерзнове́нїе ко хрⷭ҇тꙋ̀ молѝ за і҆мпера́тора  правосла́внаго, за гра́дъ же и҆ лю́ди, чтꙋ́щыѧ досто́йнѡ  ст҃ꙋ́ю па́мѧть твою̀. 
Конда́къ, гла́съ г҃. Подо́бенъ: Дв҃а дне́сь: 
Правосла́вїѧ наста́вника, и҆ и҆́стины провозвѣ́стника,  златоꙋ́стагѡ ревни́телѧ, рѡссі́йскаго свѣти́льника,  фїлі́ппа премꙋ́драго восхва́лимъ, пи́щею слове́съ твои́хъ  разꙋ́мнѡ ча̑да своѧ̑ пита́юща: то́й бо ѧ҆зы́комъ хвале́нїе  поѧ́ше, оу҆стна́ма же пѣ́нїе вѣща́ше, ꙗ҆́кѡ таи́нникъ  бж҃їѧ бл҃года́ти. 
д҃. И҆́же во ст҃ы́хъ ѻ҆тца̀ на́шегѡ а҆ндре́а,  а҆рхїепⷭ҇кпа кри́тскагѡ і҆ерꙋсалѷмі́та: И҆ прпⷣбныѧ  ма́рѳы, ма́тере ст҃а́гѡ сѷмеѡ́на дивного́рца: 
На Гдⷭ҇и воззва́хъ, стїхи̑ры а҆ндре́а г҃, гла́съ а҃.  Подо́бенъ: Нбⷭ҇ныхъ чинѡ́въ: и҆ ма́рѳы г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ то́йже: Дх҃о́вною  бл҃года́тїю: На стїхо́внѣ ѻ҆ктѡ́иха. Сла́ва, ст҃а́гѡ,  гла́съ и҃: Мона́хѡвъ мно́жєства: Тропа́рь ст҃а́гѡ, гла́съ  д҃: Пра́вило вѣ́ры: септе́мврїа во в҃-й де́нь: и҆ ст҃ы́ѧ,  гла́съ и҃: Въ тебѣ̀ (с. тм҃в) ма́ти: септе́мврїа въ а҃і-й  де́нь. На оу҆́трени, на Бг҃ъ гдⷭ҇ь, тропа́рь а҆ндре́а,  два́жды. Сла́ва, ст҃ы́ѧ: и҆ ѻ҆бы̑чныѧ каѳі̑смы: и҆  сѣда́льны ѻ҆ктѡ́иха: и҆ чтє́нїѧ. Канѡ́нъ ѻ҆ктѡ́иха  є҆ди́нъ: и҆ ст҃ы́хъ два̀, на и҃. А҆ндре́а, гла́съ є҃:  Прпⷣбныѧ, гла́съ и҃. По г҃-й пѣ́сни, 
Конда́къ ма́рѳы, гла́съ в҃. Подо́бенъ: Въ мл҃твахъ: 
Въ мл҃твахъ гдⷭ҇еви предстоѧ́щи, пречⷭ҇тѣй дв҃ѣ бцⷣѣ  пѣ́нїе и҆ хвалы̑ приносѧ́щи ма́рѳо честна́ѧ, породила̀  є҆сѝ сщ҃е́нное ѻ҆троча̀, сѷмеѡ́на преди́внаго  свѣти́льника всемі́рнаго: съ ни́мже молѝ при́снѡ ѡ҆  всѣ́хъ на́съ. 
И҆ сѣда́ленъ ст҃а́гѡ, гла́съ д҃. Сла́ва, прпⷣбныѧ,  гла́съ то́йже. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вострꙋби́въ ꙗ҆́снѡ бж҃е́ствєннаѧ сладкопѣ̑нїѧ,  ꙗ҆ви́лсѧ є҆сѝ свѣти́льникъ мі́ра свѣтлѣ́йшїй,  свѣ́томъ сїѧ́ѧ трⷪ҇цы, а҆ндре́е прпⷣбне. тѣ́мже всѝ  вопїе́мъ тѝ: не преста́й молѧ́сѧ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, гла́съ  ѕ҃: Прпⷣбне ѻ҆́тче: На лїтꙋргі́и, прокі́менъ, гла́съ з҃:  Восхва́лѧтсѧ прпⷣбнїи во сла́вѣ: Сті́хъ: Воспо́йте гдⷭ҇еви  пѣ́снь но́вꙋ: А҆по́столъ къ є҆вре́ємъ, зача́ло ти҃і ѿ  полꙋ̀: Всѧ́къ первосщ҃е́нникъ: А҆ллилꙋ́їа, гла́съ в҃:  Сщ҃е́нницы твоѝ ѡ҆блекꙋ́тсѧ въ пра́вдꙋ: Є҆ѵⷢ҇лїе матѳе́а,  зача́ло к҃а: Всѧ̑ є҆ли̑ка а҆́ще хо́щете: Прича́стенъ: Въ  па́мѧть: 
є҃. 🕂 Прпⷣбнагѡ ѻ҆тца̀ на́шегѡ а҆ѳана́сїа  а҆ѳѡ́нскагѡ. 
И҆дѣ́же хра́мъ а҆ѳана́сїа, твори́мъ бдѣ́нїе. На  ма́лѣй вече́рни, стїхи̑ры на д҃, гла́съ а҃. Подо́бенъ:  Всехва́льнїи (с. тм҃в ѡ҆б.) мч҃нцы: Сла́ва, гла́съ ѕ҃:  Безсме́ртїѧ тезоимени́таго: И҆ ны́нѣ: Бцⷣе, ты̀ є҆сѝ  лоза̀ и҆́стиннаѧ: На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: съ припѣ́вы и҆́хъ: а҃-й,  Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. в҃-й,  Бл҃же́нъ мꙋ́жъ боѧ́йсѧ гдⷭ҇а: Сла́ва, и҆ ны́нѣ: Горѣ̀ тѧ̀  ли́цы бцⷣе: 
Тропа́рь, гла́съ г҃: 
Є҆́же во пло́ти житїю̀ твоемꙋ̀ оу҆диви́шасѧ  а҆́гг҃льстїи чи́ни, ка́кѡ съ тѣ́ломъ къ неви̑димымъ  сплете́нїємъ и҆зше́лъ є҆сѝ присносла́вне, и҆ оу҆ѧзви́лъ  є҆сѝ де́мѡнскїѧ полкѝ. ѿѻнꙋ́дꙋже а҆ѳана́сїе хрⷭ҇то́съ  тебѣ̀ воздадѐ бога́тыми дарова́ньми: сегѡ̀ ра́ди, ѻ҆́тче,  молѝ сп҃сти́сѧ дꙋша́мъ на́шымъ. 
Сла́ва, и҆ ны́нѣ, бг҃оро́диченъ. Є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, по ѻ҆бы́чномъ ѱалмѣ̀,  пое́мъ Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и воззва́хъ,  стїхи̑ры на и҃, гла́съ в҃. Подо́бенъ: Кі́ими похва́льными  вѣнцы̀: Сла́ва, гла́съ ѕ҃: Ꙗ҆́кѡ бж҃е́ственнаѧ жи́знь  твоѧ̀: И҆ ны́нѣ, бг҃оро́диченъ. Вхо́дъ. прокі́менъ днѐ.  чтє́нїѧ г҃ прпⷣбничєскаѧ. На лїті́и стїхи́ра хра́ма, и҆  а҆ѳана́сїа самогла́сны, гла́съ а҃. Сла́ва, гла́съ є҃:  Вострꙋ́бимъ трꙋбо́ю: И҆ ны́нѣ, бг҃оро́диченъ, гла́съ  то́йже: Вострꙋ́бимъ трꙋбо́ю пѣ́сней: На стїхо́внѣ  стїхи̑ры, гла́съ є҃. Подо́бенъ: Ра́дꙋйсѧ: Сла́ва, гла́съ  ѕ҃: Ѻ҆те́ческꙋю добро́тꙋ: И҆ ны́нѣ: Бцⷣе ты̀ є҆сѝ  лоза̀: На бл҃гослове́нїи хлѣ́бѡвъ тропа́рь, гла́съ г҃:  Є҆́же во пло́ти житїю̀ твоемꙋ̀: два́жды. пи́санъ на ма́лѣй  вече́рни: и҆ Бцⷣе дв҃о: є҆ди́ножды. и҆ Бꙋ́ди и҆́мѧ гдⷭ҇не:  три́жды. и҆ ѱало́мъ: Бл҃гословлю̀ гдⷭ҇а: На оу҆́трени, на  Бг҃ъ гдⷭ҇ь, тропа́рь ст҃а́гѡ, два́жды. Сла́ва, и҆ ны́нѣ:  Тѧ̀ хода́тайствовавшꙋю: и҆ ѻ҆бы̑чныѧ каѳі̑смы, и҆  сѣда́льны ст҃а́гѡ. По полѷеле́и сѣда́ленъ, гла́съ и҃.  Сла́ва, (с. тм҃г) и҆ ны́нѣ, бг҃оро́диченъ. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Чⷭ҇тна̀  пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀  возда́мъ гдⷭ҇еви ѡ҆ всѣ́хъ: Є҆ѵⷢ҇лїе матѳе́а, зача́ло м҃г:  Всѧ̑ мнѣ̀ прєдана̀ сꙋ́ть: По н҃-мъ ѱалмѣ̀ стїхи́ра,  гла́съ ѕ҃: Безсме́ртїѧ тезоимени́таго: Канѡ́нъ бцⷣы со  і҆рмосо́мъ на ѕ҃: и҆ ст҃а́гѡ на и҃: Катава́сїа: Ѿве́рзꙋ  оу҆ста̀ моѧ̑: По г҃-й пѣ́сни, сѣда́ленъ, гла́съ и҃:  Подо́бенъ: Премꙋ́дрости: два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Ꙗ҆́кѡ невеще́ственныхъ сꙋще́ствъ зри́телѧ и҆зрѧ́дна, и҆  дѣ́ѧтельна сказа́телѧ всеи́стинна, взыва́етъ тѧ̀ ста́до  твоѐ бг҃оглаго́льниче: не ѡ҆скꙋдѣ́й молѧ̀ ѡ҆ рабѣ́хъ  твои́хъ, и҆зба́витисѧ напа́стей и҆ ѡ҆бхожде́нїй, вопїю́щымъ  тѝ: ра́дꙋйсѧ ѻ҆́тче а҆ѳана́сїе. 
И҆ і҆́косъ. По ѳ҃-й пѣ́сни, свѣти́ленъ, два́жды.  Сла́ва, и҆ ны́нѣ, бг҃оро́диченъ. На хвали́техъ стїхи̑ры на  д҃, гла́съ и҃. Подо́бенъ: Ѽ пресла́внагѡ чꙋдесѐ! Сла́ва,  гла́съ то́йже, самогла́сенъ: Мона́хѡвъ мно́жєства: И҆  ны́нѣ, Влⷣчце прїимѝ: Славосло́вїе вели́кое. По  трист҃о́мъ тропа́рь ст҃а́гѡ. Сла́ва, и҆ ны́нѣ,  бг҃оро́диченъ. Є҆ктєнїѝ, и҆ ѿпꙋ́стъ, и҆ ча́съ а҃-й, и҆  коне́чный ѿпꙋ́стъ. На лїтꙋргі́и, бл҃жє́нна ѿ канѡ́на  ст҃а́гѡ, пѣ́снь г҃-ѧ и҆ ѕ҃-ѧ. Прокі́менъ, гла́съ з҃:  Чⷭ҇тна̀ пред̾ гдⷭ҇емъ: Сті́хъ: Что̀ возда́мъ гдⷭ҇еви:  А҆по́столъ къ гала́тѡмъ, зача́ло сг҃і: Пло́дъ дх҃о́вный  є҆́сть: А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ  гдⷭ҇а: Сті́хъ: Си́льно на землѝ бꙋ́детъ сѣ́мѧ є҆гѡ̀.  Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на мѣ́стѣ  ра́внѣ: Прича́стенъ: Въ па́мѧть вѣ́чнꙋю: 
(с. тм҃г ѡ҆б.) 
🕃 Въ то́йже де́нь ѡ҆брѣ́тенїе честны́хъ моще́й  прпⷣбнагѡ и҆ бг҃оно́снагѡ ѻ҆тца̀ на́шегѡ се́ргїа  и҆гꙋ́мена, ра́донежскагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀. 
Тропа́рь, гла́съ и҃: 
Ѿ ю҆́ности воспрїѧ́лъ є҆сѝ хрⷭ҇та̀ въ дꙋшѝ твое́й  прпⷣбне, и҆ па́че всегѡ̀ вожделѣ́лъ є҆сѝ мїрска́гѡ  мѧте́жа оу҆клони́тисѧ, мꙋ́жески въ пꙋсты́ню всели́лсѧ  є҆сѝ, и҆ ча̑да послꙋша́нїѧ въ не́й, плоды̀ смире́нїѧ  возрасти́лъ є҆сѝ. тѣ́мъ бы́въ трⷪ҇цѣ вселе́нїе, чꙋдесы̀  твои́ми всѣ́хъ просвѣти́лъ є҆сѝ приходѧ́щихъ къ тебѣ̀  вѣ́рою, и҆ и҆сцѣлє́нїѧ всѣ̑мъ подаѧ̀ ѻ҆би́льнѡ, ѻ҆́тче  на́шъ се́ргїе, молѝ хрⷭ҇та̀ бг҃а, да сп҃се́тъ дꙋ́шы на́шѧ. 
Конда́къ, гла́съ и҃. Подо́бенъ: Взбра́нной: 
Дне́сь ꙗ҆́кѡ со́лнце пресвѣ́тло, возсїѧ́вше ѿ землѝ  честны́ѧ мо́щи твоѧ̑ нетлѣ́нны ѡ҆брѣто́шасѧ. ꙗ҆́кѡ  бл҃гоꙋха́нный цвѣ́тъ, мно́жествомъ чꙋде́съ сїѧ́юще, и҆  всѣ̑мъ вѣ̑рнымъ и҆сточа́юще разли̑чнаѧ и҆сцѣлє́нїѧ, и҆  веселѧ́ще и҆збра́нное твоѐ ста́до, є҆́же мꙋ́дре собра́въ,  до́брѣ па́ствилъ є҆сѝ. ѡ҆ ни́хже и҆ ны́нѣ трⷪ҇цѣ  предстои́ши молѧ́сѧ, и҆ і҆мпера́торꙋ побѣди́тєльнаѧ на  врагѝ дарова́ти, да всѝ вопїе́мъ тѝ: ра́дꙋйсѧ се́ргїе  бг҃омꙋ́дре. 
ѕ҃. Прпⷣбнагѡ ѻ҆тца̀ на́шегѡ сїсѡ́а вели́кагѡ: 
На Гдⷭ҇и воззва́хъ, стїхи̑ры, гла́съ д҃: Подо́бенъ:  Да́лъ є҆сѝ зна́менїе: Сла́ва, гла́съ и҃: Мона́хѡвъ  мно́жєства: Тропа́рь, гла́съ а҃: Пꙋсты́нный жи́тель:  септе́мврїа въ к҃ѳ-й де́нь. На оу҆́трени, ѻ҆бы̑чныѧ  каѳі̑смы, и҆ сѣда́льны ѻ҆ктѡ́иха: и҆ чте́нїе. Ѻ҆́ба  канѡ́на ѻ҆ктѡ́иха. и҆ ст҃а́гѡ на д҃, гла́съ и҃. По г҃-й  пѣ́сни, сѣда́ленъ, гла́съ д҃. По ѕ҃-й пѣ́сни, 
(с. тм҃д) 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Подвиза́всѧ, а҆́гг҃лъ на землѝ ви́дѣнъ бы́лъ є҆сѝ,  ѡ҆зарѧ́ѧ прпⷣбне помышлє́нїѧ вѣ́рныхъ бг҃озна́меньми  всегда̀: тѣ́мже тѧ̀ вѣ́рою сїсѡ́е почита́емъ. 
з҃. Прпⷣбныхъ ѻ҆тє́цъ на́шихъ ѳѡмы̀, и҆́же въ  мале́и: И҆ а҆ка́кїа, и҆́же въ лѣ́ствицѣ. 
Стїхи̑ры ѳѡмы̀, гла́съ а҃, подо́бенъ: Нбⷭ҇ныхъ чинѡ́въ:  И҆ а҆ка́кїа, гла́съ д҃, подо́бенъ: Ꙗ҆́кѡ до́блѧ: На  стїхо́внѣ ѻ҆ктѡ́иха. Тропа́рь, гла́съ д҃: Бж҃е ѻ҆тє́цъ  на́шихъ: ное́мврїа въ к҃-й де́нь. На оу҆́трени, канѡ́нъ  є҆ди́нъ ѻ҆ктѡ́иха: И҆ ст҃ы́хъ два̀ на и҃. Ѳѡмы̀, гла́съ  в҃: А҆ка́кїа, гла́съ д҃. По г҃-й пѣ́сни, 
Конда́къ а҆ка́кїа, гла́съ в҃. Подо́бенъ: Вы́шнихъ и҆щѧ̀: 
Мі́ръ ѡ҆ста́вль, хрⷭ҇тꙋ̀ послѣ́довалъ є҆сѝ ѿ  младе́нства, премꙋ́дре а҆ка́кїе прпⷣбне, тогѡ̀ подража́ѧ  во́льное смире́нїе, низве́рглъ є҆сѝ го́рдостнаго  мꙋчи́телѧ: молѝ непреста́ннѡ ѡ҆ всѣ́хъ на́съ. 
Та́же сѣда́ленъ ѳѡмы̀, гла́съ д҃. Дрꙋгі́й а҆ка́кїа,  гла́съ то́йже. По ѕ҃-й пѣ́сни. 
Конда́къ ѳѡмы̀, гла́съ д҃. Подо́бенъ: Вознесы́йсѧ: 
Ве́лїю побѣ́дꙋ мꙋ́жески показа́лъ є҆сѝ, ѿѻнꙋ́дꙋже  бж҃е́ственною любо́вїю разгорѣ́всѧ, царѧ̀ тлѣ́ннаго и҆  всѧ̑ кра̑снаѧ преѡби́дѣлъ є҆сѝ: на горѣ̀ мале́йстѣй  вселе́нїе соверши́въ, ѿ неѧ́же въ нбⷭ҇наѧ возше́лъ є҆сѝ  къ цр҃ю̀ царе́й ѳѡмо̀, молѝ непреста́ннѡ ѡ҆ всѣ́хъ на́съ. 
и҃. 🕃 Ст҃а́гѡ великомч҃нка проко́пїа. 
На Гдⷭ҇и воззва́хъ, стїхи̑ры на ѕ҃: гла́съ д҃,  подо́бенъ: Ꙗ҆́кѡ до́блѧ: И҆́ны стїхи̑ры, гла́съ то́йже,  подо́бенъ: Да́лъ є҆сѝ зна́менїе: Сла́ва, гла́съ ѕ҃:  Просїѧ̀ дне́сь сла́внаѧ па́мѧть: На стїхо́внѣ ѻ҆ктѡ́иха.  Сла́ва, гла́съ и҃: Та́йными сїѧ́нїи: Тропа́рь, гла́съ д҃:  Мч҃нкъ тво́й гдⷭ҇и проко́пїй: (с. тм҃д ѡ҆б.) септе́мврїа во  в҃-й де́нь: На оу҆́трени, ѻ҆бы̑чныѧ каѳі̑смы, и҆  сѣда́льны ѻ҆ктѡ́иха, и҆ чте́нїе. Ѻ҆́ба канѡ́на ѻ҆ктѡ́иха  без̾ мч҃ничнѡвъ: и҆ ст҃а́гѡ, на ѕ҃, гла́съ д҃. По г҃-й  пѣ́сни, сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ре́вностїю ко хрⷭ҇тꙋ̀ бж҃е́ственною распала́емь, и҆  крⷭ҇та̀ крѣ́постїю ѡ҆гражда́емь, врагѡ́въ шата́нїе и҆  де́рзость низложи́лъ є҆сѝ проко́пїе, и҆ честнꙋ́ю цр҃ковь  возвы́силъ є҆сѝ, вѣ́рою преꙋспѣва́ѧ, и҆ просвѣща́ѧ  на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На хвали́техъ стїхи̑ры, на д҃, гла́съ в҃.  Сла́ва, гла́съ д҃: Червлени́цею крове́й: На стїхо́внѣ  ѻ҆ктѡ́иха. та́же глаго́лемъ припѣ́въ: Ди́венъ бг҃ъ во  ст҃ы́хъ свои́хъ: и҆ пое́мъ стїхи́рꙋ самогла́снꙋ, гла́съ ѕ҃:  Прїиди́те всѝ: Сла́ва, гла́съ и҃: Ꙗ҆́коже па́ѵелъ зва́нїе:  На лїтꙋргі́и, бл҃жє́нна ѻ҆ктѡ́иха, и҆ ѿ канѡ́на ст҃а́гѡ,  пѣ́снь г҃. Прокі́менъ, гла́съ д҃: Ди́венъ бг҃ъ во ст҃ы́хъ  свои́хъ: Сті́хъ: Въ цр҃квахъ бл҃гослови́те бг҃а: А҆по́столъ  къ тїмоѳе́ю, зача́ло сч҃в: Возмога́й ѡ҆ бл҃года́ти:  А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ  процвѣте́тъ: Є҆ѵⷢ҇лїе матѳе́а, зача́ло л҃ѳ: И҆́же лю́битъ  ѻ҆тца̀, и҆лѝ ма́терь па́че менѐ: Прича́стный: Въ па́мѧть  вѣ́чнꙋю: 
Въ то́йже де́нь воспомина́нїе зна́менїѧ, ꙗ҆́вльшагѡсѧ  ѿ і҆кѡ́ны прест҃ы́ѧ влⷣчцы на́шеѧ бцⷣы, чⷭ҇тна́гѡ и҆  сла́внагѡ є҆ѧ̀ бл҃говѣ́щенїѧ, во гра́дѣ вели́цѣмъ  оу҆́стюзѣ: И҆ ст҃а́гѡ проко́пїа, хрⷭ҇та̀ ра́ди  ю҆ро́дивагѡ, оу҆́стюжскагѡ чꙋдотво́рца. 
Тропа́рь, гла́съ д҃: 
Просвѣти́всѧ бж҃е́ственною бл҃года́тїю бг҃омꙋ́дре, и҆  ве́сь ра́зꙋмъ и҆ се́рдце, ѿ сꙋ́етнагѡ мі́ра сегѡ̀ къ  зижди́телю неꙋкло́ннѡ возложи́въ, (с. тм҃є) цѣломꙋ́дрїемъ  и҆ мно́гимъ терпѣ́нїемъ, во вре́меннѣй жи́зни тече́нїе  до́брѣ сконча́лъ є҆сѝ, и҆ вѣ́рꙋ соблю́лъ є҆сѝ  непоро́чнꙋ. тѣ́мже и҆ по сме́рти ꙗ҆ви́сѧ свѣ́тлость  житїѧ̀ твоегѡ̀: и҆сточа́еши бо чꙋде́съ и҆сто́чникъ  неисчерпа́емый, вѣ́рою притека́ющымъ ко ст҃о́мꙋ твоемꙋ̀  гро́бꙋ, проко́пїе всебл҃же́нне, молѝ хрⷭ҇та̀ бг҃а, да  сп҃се́тъ дꙋ́шы на́шѧ. 
Конда́къ, гла́съ д҃: 
Хрⷭ҇та̀ ра́ди ю҆ро́дствомъ воздꙋ̑шнаѧ мыта̑рства, на  рꙋка́хъ а҆́гг҃льскихъ неприкоснове́ннѡ преше́дъ, црⷭ҇кагѡ  дости́глъ є҆сѝ прⷭ҇то́ла, и҆ ѿ цр҃ѧ̀ всѣ́хъ хрⷭ҇та̀  бг҃а да́ръ прїе́мъ бл҃года́ть и҆сцѣле́нїй: мно́гими во  чꙋдесы̀ твои́ми и҆ зна́менїемъ стра́шнымъ оу҆диви́лъ є҆сѝ  гра́дъ тво́й вели́кїй оу҆́стюгъ. лю́демъ твои̑мъ млⷭ҇ть  и҆спроси́въ, мѵ́ро ѿ чⷭ҇тна́гѡ ѡ҆́браза прест҃ы́ѧ бцⷣы  мл҃твою и҆зве́лъ є҆сѝ, и҆ недꙋ̑жнымъ по́далъ є҆сѝ  цѣльбы̑. тѣ́мже мо́лимъ тѧ̀ чꙋдоно́сче проко́пїе, молѝ  хрⷭ҇та̀ бг҃а непреста́ннѡ, пода́ти грѣхѡ́въ на́шихъ  проще́нїе. 
🕂 Въ сі́й де́нь ꙗ҆вле́нїе ѡ҆́браза прест҃ы́ѧ  бцⷣы во гра́дѣ каза́ни. 
А҆́ще хо́щетъ настоѧ́тель, да пое́тъ слꙋ́жбꙋ є҆ѧ̀ съ  мч҃нкомъ, ꙗ҆́коже зна́менїѧ бцⷣы съ мч҃нкомъ і҆а́кѡвомъ во  все́мъ подо́бнѡ. 
Тропа́рь, гла́съ д҃: 
Застꙋ́пнице оу҆се́рднаѧ, мт҃и гдⷭ҇а вы́шнѧгѡ, за  всѣ́хъ мо́лиши сн҃а твоего̀ хрⷭ҇та̀ бг҃а на́шего, и҆  всѣ̑мъ твори́ши сп҃сти́сѧ, въ держа́вный тво́й покро́въ  прибѣга́ющымъ. всѣ́хъ на́съ застꙋпѝ, ѽ гпⷭ҇жѐ цр҃и́це  и҆ влⷣчце, и҆̀же въ напа́стехъ и҆ ско́рбехъ, и҆ въ  болѣ́знехъ ѡ҆бремене́нныхъ грѣхѝ мно́гими, предстоѧ́щихъ  и҆ молѧ́щихсѧ тебѣ̀ оу҆миле́нною дꙋше́ю, и҆ сокрꙋше́ннымъ  се́рдцемъ, пред̾ пречⷭ҇тымъ твои́мъ ѡ҆́бразомъ со слеза́ми,  и҆ невозвра́тнѡ наде́ждꙋ и҆мꙋ́щихъ на тѧ̀, и҆збавле́нїѧ  всѣ́хъ ѕѡ́лъ, всѣ̑мъ полє́знаѧ (с. тм҃є ѡ҆б.) да́рꙋй, и҆  всѧ̑ сп҃сѝ бцⷣе дв҃о: ты́ бо є҆сѝ бж҃е́ственный покро́въ  рабѡ́мъ твои̑мъ. 
Конда́къ, гла́съ и҃. Подо́бенъ: Взбра́нной: 
Притеце́мъ лю́дїе къ ти́хомꙋ семꙋ̀ и҆ до́бромꙋ  приста́нищꙋ, ско́рой помо́щницѣ, гото́вомꙋ и҆ те́пломꙋ  сп҃се́нїю, покро́вꙋ дв҃ы, оу҆скори́мъ на мл҃твꙋ, и҆  потщи́мсѧ на покаѧ́нїе: и҆сточа́етъ бо на́мъ неѡскꙋ̑дныѧ  млⷭ҇ти, пречⷭ҇таѧ бцⷣа, предварѧ́етъ на по́мощь, и҆  и҆збавлѧ́етъ ѿ вели́кихъ бѣ́дъ и҆ ѕѡ́лъ, бл҃гонра̑вныѧ и҆  бг҃обоѧ́щыѧсѧ рабы̑ своѧ̑. 
ѳ҃. Ст҃а́гѡ сщ҃енномч҃нка пагкра́тїа, є҆пⷭ҇кпа  таѵромені́йскагѡ. 
Стїхи̑ры ѻ҆ктѡ́иха г҃: и҆ пагкра́тїа г҃: гла́съ в҃:  Подо́бенъ: Є҆гда̀ ѿ дре́ва: На стїхо́внѣ ѻ҆ктѡ́иха.  Тропа́рь, гла́съ д҃: И҆ нра́вѡмъ прича́стникъ: септе́мврїа  въ г҃-й де́нь. На оу҆́трени, ѻ҆́ба канѡ́на ѻ҆ктѡ́иха: и҆  пагкра́тїа на д҃, гла́съ а҃. По г҃-й пѣ́сни, сѣда́ленъ,  гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Свѣ́тлаѧ таѵромені́ѡмъ пагкра́тїе, ѕвѣзда̀ показа́лсѧ  є҆сѝ, и҆ сщ҃еннострада́лецъ ꙗ҆ви́лсѧ є҆сѝ за хрⷭ҇та̀:  є҆мꙋ́же ны́нѣ предстоѧ̀ молѝ за чтꙋ́щыѧ тѧ̀ бл҃же́нне. 
і҃. Ст҃ы́хъ четы́редесѧти пѧтѝ мч҃нкѡвъ, и҆̀же въ  нїкопо́ли а҆рме́нстѣй. 
Стїхи̑ры ѻ҆ктѡ́иха г҃, и҆ мч҃нкѡвъ г҃, гла́съ а҃.  Подо́бенъ: Всехва́льнїи мч҃нцы: На стїхо́внѣ ѻ҆ктѡ́иха.  Тропа́рь, гла́съ д҃: Мч҃нцы твоѝ гдⷭ҇и: септе́мврїа въ к҃-й  де́нь. Ѻ҆́ба канѡ́на ѻ҆ктѡ́иха, и҆ мч҃нченъ на д҃, гла́съ  є҃. По г҃-й пѣ́сни сѣда́ленъ, гла́съ д҃. По ѕ҃-й пѣ́сни, 
(с. тм҃ѕ) 
Конда́къ, гла́съ и҃. Подо́бенъ: Ꙗ҆́кѡ нача́тки: 
Хрⷭ҇та̀ ра́ди мч҃нцы мнѡ́гїѧ мꙋ̑ки под̾ѧ́сте, и҆  многобо́жїѧ низложи́сте всѐ і҆́дѡльское: и҆ разрꙋши́сте  безбо́жїе всѧ́кїѧ пре́лести, хрⷭ҇то́вою си́лою сїѧ̑  попра́вше, на́съ всѣ́хъ вѣ́рнѡ наꙋча́ете вопи́ти ꙗ҆́вѣ:  а҆ллилꙋ́їа. 
🕂 Въ сі́й де́нь пра́зднꙋемъ положе́нїе честны́ѧ  ри́зы гдⷭ҇а на́шегѡ і҆и҃са хрⷭ҇та̀, и҆́же є҆́сть  хїтѡ́нъ, въ ца́рствꙋющемъ гра́дѣ москвѣ̀. 
Тропа́рь, гла́съ д҃: 
Дне́сь притеце́мъ вѣ́рнїи, къ бж҃е́ственнѣй и҆  цѣльбоно́снѣй ри́зѣ сп҃си́телѧ на́шегѡ бг҃а,  бл҃гоизво́лившагѡ сїю̀ пло́тїю носи́ти, и҆ на крⷭ҇тѣ̀  ст҃ꙋ́ю свою̀ кро́вь и҆злїѧ́ти, є҆́юже и҆скꙋпѝ на́съ ѿ  рабо́ты вра́жїѧ. тѣ́мъ бл҃годарѧ́ще вопїе́мъ є҆мꙋ̀: сп҃сѝ  правосла́внаго і҆мпера́тора на́шего, нїкола́ѧ  а҆леѯа́ндровича, и҆ ст҃и́телей, и҆ гра́дъ, и҆ всѧ̑ лю́ди  честно́ю твое́ю ри́зою защитѝ, и҆ сп҃сѝ дꙋ́шы на́шѧ ꙗ҆́кѡ  чл҃вѣколю́бецъ. 
Конда́къ, гла́съ д҃: 
Ѡ҆дѣѧ́нїе нетлѣ́нїѧ, сп҃си́тельнагѡ цѣле́нїѧ, всѣ̑мъ  человѣ́кѡмъ влⷣко дарова́лъ є҆сѝ твоѐ бж҃е́ственное  сокро́вище, честнꙋ́ю ри́зꙋ, ꙗ҆́же є҆́сть хїтѡ́нъ, є҆́юже  живоно́снꙋю и҆ ст҃ꙋ́ю пло́ть вочл҃вѣ́ченїѧ твоегѡ̀  ѡ҆дѣ́ѧти бл҃говоли́лъ є҆сѝ. сїю̀ жела́нїемъ прїе́млюще  свѣ́тлѡ пра́зднꙋемъ, стра́хомъ же и҆ любо́вїю, ꙗ҆́кѡ  бл҃года́телю воспѣва́юще зове́мъ тѝ хрⷭ҇тѐ: сохранѝ въ  ми́рѣ бл҃говѣ́рнаго і҆мпера́тора на́шего, нїкола́ѧ  а҆леѯа́ндровича, и҆ ст҃и́телей и҆ всѧ̑ лю́ди, по  вели́цѣй твое́й млⷭ҇ти. 
🕃 И҆ па́мѧть прпⷣбнагѡ ѻ҆тца̀ на́шегѡ  а҆нтѡ́нїа пече́рскагѡ, и҆́же въ кі́евѣ бы́вшагѡ нача́льника  всѣ́хъ рѡссі́йскихъ мона́хѡвъ. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀: въ про́чихъ же полѷеле́й. 
(с. тм҃ѕ ѡ҆б.) 
Тропа́рь, гла́съ д҃: 
Ѿ мїрска́гѡ мѧте́жа и҆зше́дъ, ѿверже́нїемъ же мі́ра  є҆ѵⷢ҇льски хрⷭ҇тꙋ̀ послѣ́довалъ є҆сѝ и҆ равноа́гг҃льное  житїѐ пожи́въ, въ ти́хое приста́нище ст҃ы́ѧ горы̀ а҆ѳѡ́на  дости́глъ є҆сѝ. ѿѻнꙋ́дꙋже бл҃гослове́нїемъ ѻ҆тцє́въ  въ го́рꙋ кі́ева прише́дъ, и҆ та́мѡ трꙋдолю́бнѡ жи́знь  соверши́въ, ѻ҆те́чество твоѐ просвѣти́лъ є҆сѝ, и҆  мно́жествꙋ мона́шествꙋющихъ стезю̀ ведꙋ́щꙋю къ нбⷭ҇номꙋ  црⷭ҇твїю показа́въ, хрⷭ҇тꙋ̀ сїѧ̑ приве́лъ є҆сѝ: є҆го́же  молѝ а҆нтѡ́нїе прпⷣбне, да сп҃се́тъ дꙋ́шы на́шѧ. 
Конда́къ, гла́съ д҃. Подо́бенъ: Взбра́нной: 
Возложи́въ себѐ бг҃ꙋ, па́че всѣ́хъ возлю́бленномꙋ ѿ  ю҆́ности прпⷣбне, томꙋ̀ ѿ всеѧ̀ дꙋшѝ любо́вїю  послѣ́довалъ є҆сѝ: мі́ра же тлѣ̑ннаѧ нивочто́же  вмѣни́въ, въ землѝ пеще́рꙋ содѣ́лалъ є҆сѝ, и҆ въ не́й  до́брѣ проти́вꙋ неви́димагѡ врага̀ ко́зней подвиза́всѧ,  ꙗ҆́кѡ свѣтоза́рное сл҃нце во всѧ̑ концы̀ землѝ возсїѧ́лъ  є҆сѝ: ѿѻнꙋ́дꙋже веселѧ́сѧ преше́лъ є҆сѝ къ нбⷭ҇нымъ  черто́гѡмъ. и҆ ны́нѣ со а҆́гг҃лы влⷣчню прⷭ҇то́лꙋ  предстоѧ̀, помина́й на́съ чтꙋ́щихъ па́мѧть твою̀, да зове́мъ  тѝ: ра́дꙋйсѧ а҆нтѡ́нїе, ѻ҆́тче на́шъ. 
а҃і. 🕃 Ст҃ы́ѧ мч҃нцы и҆ прехва́льныѧ  є҆ѵѳи́мїи, си́рѣчь предѣ́ла ѻ҆тцє́въ: И҆  преставле́нїе бл҃же́нныѧ ѻ҆́льги, кнѧги́ни рѡссі́йскїѧ,  во ст҃о́мъ кр҃ще́нїи нарече́нныѧ є҆ле́ны. 
На Гдⷭ҇и воззва́хъ, стїхи̑ры є҆ѵѳѵ́мїи г҃, гла́съ и҃.  Подо́бенъ: Ѽ пресла́внагѡ чꙋдесѐ! И҆ ѻ҆́льги г҃, гла́съ  д҃. Подо́бенъ: Ꙗ҆́кѡ до́блѧ: Сла́ва, гла́съ ѕ҃: Ѡ҆деснꙋ́ю  сп҃са предста̀: На стїхо́внѣ ѻ҆ктѡ́иха. Та́же припѣ́въ:  Ди́венъ бг҃ъ во ст҃ы́хъ свои́хъ бг҃ъ і҆и҃левъ. и҆ пое́мъ  стїхи́рꙋ, гла́съ и҃: Пѣ́ньми да почти́тсѧ мч҃нца: Сла́ва,  гла́съ ѕ҃: (с. тм҃з) Ѡ҆дѣ́ѧна добродѣ́тельми: Тропа́рь,  гла́съ д҃: А҆́гница твоѧ̀ і҆и҃се, є҆ѵѳѵ́мїа: септе́мврїа въ  ѕ҃і-й де́нь. 
И҆лѝ се́й, гла́съ д҃: 
Жениха̀ твоего̀ хрⷭ҇та̀ возлюби́вши, и҆ свѣщꙋ̀ твою̀  свѣ́тлꙋ оу҆гото́вльши, добродѣ́тельми возсїѧ́вши,  всехва́льнаѧ є҆ѵѳи́мїе: тѣ́мъ возшла̀ є҆сѝ съ ни́мъ на  бра́къ, вѣне́цъ страда́нїѧ ѿ негѡ̀ прїе́мши: но ѿ  бѣ́дъ и҆зба́ви на́съ, чтꙋ́щихъ вѣ́рою па́мѧть твою̀. 
Сла́ва, тропа́рь ѻ҆́льги, гла́съ а҃: 
Крила́ми бг҃оразꙋ́мїѧ впери́вши тво́й оу҆́мъ,  возлетѣ́ла є҆сѝ превы́ше ви́димыѧ тва́ри: взыска́вши бг҃а  и҆ творца̀ всѧ́ческихъ, и҆ того̀ ѡ҆брѣ́тши, па́ки рожде́нїе  кр҃ще́нїемъ прїѧ́ла є҆сѝ: дре́ва живо́тнагѡ  наслажда́ющисѧ, нетлѣ́нна во вѣ́ки пребыва́еши, ѻ҆́льго  присносла́внаѧ. 
На оу҆́трени, ѻ҆бы̑чныѧ каѳі̑смы, и҆ сѣда́льны  ѻ҆ктѡ́иха. Канѡ́нъ ѻ҆ктѡ́иха є҆ди́нъ: и҆ є҆ѵѳѵ́мїи на  д҃, гла́съ и҃: и҆ ѻ҆́льги на д҃, гла́съ є҃. По г҃-й  пѣ́сни, 
Конда́къ ѻ҆́льги, гла́съ д҃. Подо́бенъ: Ꙗ҆ви́лсѧ  є҆сѝ: 
Воспое́мъ дне́сь бл҃годѣ́телѧ всѣ́хъ бг҃а,  просла́вльшаго въ рѡссі́и ѻ҆́льгꙋ бг҃омꙋ́дрꙋю: да мл҃твами  є҆ѧ̀ пода́стъ дꙋша́мъ на́шымъ грѣхѡ́въ ѡ҆ставле́нїе. 
Та́же сѣда́ленъ є҆ѵѳи́мїи, гла́съ и҃, два́жды. Сла́ва,  и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. По ѕ҃-й  пѣ́сни, 
Конда́къ, гла́съ ѕ҃. Подо́бенъ: Є҆́же ѡ҆ на́съ: 
По́двиги во страда́льчествѣ, по́двиги въ вѣ́рѣ  положи́ла є҆сѝ те́плѣ за хрⷭ҇та̀ жениха̀ твоего̀: но и҆  ны́нѣ ꙗ҆́коже є҆́рєси, и҆ врагѡ́въ шата́нїе под̾ но́ги  правосла́вныхъ царе́й покори́ти молѝ бцⷣею, ꙗ҆́же ѿ  шестисѡ́тъ три́десѧти бг҃оно́сныхъ ѻ҆тє́цъ предѣ́лъ  прїе́мшаѧ, и҆ хранѧ́щаѧ всехва́льнаѧ. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха.  Сла́ва, ст҃ы́ѧ: И҆ ны́нѣ, бг҃оро́диченъ. На хвали́техъ  стїхи̑ры (с. тм҃з ѡ҆б.) є҆ѵѳи́мїи на д҃, гла́съ г҃,  самогла́сны, повторѧ́юще пе́рвꙋю. Сла́ва, гла́съ и҃: Всѧ́къ  ѧ҆зы́къ да подви́жетсѧ: На стїхо́внѣ ѻ҆ктѡ́иха. Та́же  глаго́лемъ припѣ́въ: Въ цр҃квахъ бл҃гослови́те бг҃а: и҆  пое́мъ стїхи́рꙋ, гла́съ и҃: Ра́дꙋйсѧ предѣ́ле вѣ́ры:  Сла́ва, гла́съ а҃: Дне́сь ли́цы ѻ҆те́честїи: На лїтꙋргі́и,  бл҃жє́нна ѻ҆ктѡ́иха, на д҃: и҆ є҆ѵѳи́мїи пѣ́снь г҃-ѧ, на  д҃. Прокі́менъ, гла́съ д҃: Ди́венъ бг҃ъ во ст҃ы́хъ свои́хъ:  Сті́хъ: Въ цр҃квахъ бл҃гослови́те бг҃а: А҆по́столъ къ  корі́нѳѧнѡмъ, зача́ло рп҃а: Поспѣ́шствꙋюще мо́лимъ:  А҆ллилꙋ́їа, гла́съ а҃: Терпѧ̀ потерпѣ́хъ гдⷭ҇а, и҆ внѧ́тъ  мѝ. Є҆ѵⷢ҇лїе лꙋкѝ, зача́ло л҃г: Молѧ́ше і҆и҃са нѣ́кїй  ѿ фарїсє́й: Прича́стенъ: Въ па́мѧть вѣ́чнꙋю: 	 
в҃і. Ст҃ы́хъ мч҃нкъ, про́кла и҆ і҆ла́рїа: И҆  прпⷣбнагѡ ѻ҆тца̀ на́шегѡ мїхаи́ла малеина̀. 
Стїхи̑ры мч҃нкѡвъ трѝ, гла́съ а҃. Подо́бенъ: Нбⷭ҇ныхъ  чинѡ́въ, и҆ прпⷣбнагѡ, гла́съ є҃. Подо́бенъ: Прпⷣбне  ѻ҆́тче: Сла́ва, гла́съ ѕ҃: Прпⷣбне ѻ҆́тче мїхаи́ле: На  стїхо́внѣ ѻ҆ктѡ́иха. Сла́ва, гла́съ и҃: Мона́хѡвъ  мно́жєства: Тропа́рь, гла́съ и҃: Въ тебѣ̀ ѻ҆́тче:  ѻ҆ктѡ́врїа въ а҃-й де́нь. На оу҆́трени, є҆ди́нъ канѡ́нъ  ѻ҆ктѡ́иха: и҆ ст҃ы́хъ два̀, на и҃. По г҃-й пѣ́сни, 
Конда́къ мч҃нкѡвъ, гла́съ д҃. Подо́бенъ: Вознесы́йсѧ: 
Ꙗ҆́кѡ денни́ца ѕвѣзда̀ возсїѧ̀ мч҃нкѡвъ про́кла и҆  і҆ла́рїа честно́е страда́нїе, пред̾ѡзарѧ́ющи на́съ чꙋде́съ  свѣтлостьмѝ: тѣ́мже пра́зднꙋемъ па́мѧть ва́шꙋ, хрⷭ҇та̀  бг҃а моли́те, да сп҃се́тъ дꙋ́шы на́шѧ. 
И҆ сѣда́ленъ, гла́съ а҃. Сла́ва, прпⷣбнагѡ, гла́съ и҃.  По ѕ҃-й пѣ́сни, 
(с. тм҃и) 
Конда́къ прпⷣбнагѡ, гла́съ в҃. Подо́бенъ: Твє́рдыѧ: 
Плотскꙋ́ю тѧготꙋ̀ оу҆тончи́лъ є҆сѝ дѣ́лы, дꙋше́внꙋю  же бы́стрость впери́лъ є҆сѝ просвѣще́нїемъ мїхаи́ле, и҆  ꙗ҆ви́лсѧ є҆сѝ трⷪ҇цѣ жили́ще, ю҆́же зрѧ̀ бл҃же́нне  ꙗ҆́снѡ, молѝ непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, прпⷣбнагѡ. 
г҃і. 🕃 Собо́ръ ст҃а́гѡ а҆рха́гг҃ла гаврїи́ла:  И҆ прпⷣбнагѡ ѻ҆тца̀ на́шегѡ стефа́на савваі́та. 
На Гдⷭ҇и воззва́хъ, стїхи̑ры а҆рха́гг҃ла г҃, гла́съ д҃.  Подо́бенъ: Да́лъ є҆сѝ зна́менїе: и҆ прпⷣбнагѡ г҃, гла́съ  и҃. Подо́бенъ: Ѽ пресла́внагѡ чꙋдесѐ! Сла́ва, а҆рха́гг҃ла,  гла́съ ѕ҃: Сра́дꙋйтесѧ съ на́ми: И҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва,  и҆ ны́нѣ, гла́съ и҃: Ꙗ҆́кѡ чинонача́льникъ: Тропа́рь,  гла́съ д҃: Нбⷭ҇ныхъ во́инствъ а҆рхїстрати́же: септе́мврїа въ  ѕ҃-й де́нь. На оу҆́трени, на Бг҃ъ гдⷭ҇ь, тропа́рь  а҆рха́гг҃ла, два́жды. Сла́ва, и҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. и҆ ѻ҆бы̑чныѧ каѳі̑смы. и҆  сѣда́льны ѻ҆ктѡ́иха. Канѡ́нъ ѻ҆ктѡ́иха со і҆рмосо́мъ на  д҃: и҆ а҆рха́гг҃ла на ѕ҃, гла́съ д҃: и҆ прпⷣбнагѡ на д҃,  гла́съ в҃. По г҃-й пѣ́сни, 
Конда́къ, гла́съ в҃: 
На нб҃сѣ́хъ зрѧ̀ бж҃їю сла́вꙋ, и҆ на землѝ съ высоты̀  подаѧ̀ бл҃года́ть, нача́льниче а҆́гг҃лѡвъ, мꙋ́дре гаврїи́ле,  бж҃їѧ сла́вы слꙋжи́телю, и҆ мі́ра бж҃е́ственный побо́рниче,  сп҃са́й, соблюда́й вопїю́щыѧ тѝ: са́мъ бꙋ́ди помо́щникъ, и҆  никто́же на ны̀. 
Та́же сѣда́ленъ а҆рха́гг҃ла, гла́съ д҃. Сла́ва,  прпⷣбнагѡ, гла́съ г҃. По ѕ҃-й пѣ́сни, 
(с. тм҃и ѡ҆б.) 
Конда́къ, гла́съ в҃. Подо́бенъ: Твє́рдыѧ: 
А҆рхїстрати́же бж҃їй, слꙋжи́телю бж҃е́ственныѧ сла́вы,  а҆́гг҃лѡвъ нача́льниче, и҆ человѣ́кѡвъ наста́вниче,  поле́зное на́мъ просѝ, и҆ ве́лїю млⷭ҇ть, ꙗ҆́кѡ  безпло́тныхъ а҆рхїстрати́гъ. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха.  Сла́ва, а҆рха́гг҃ла. На стїхо́внѣ ѻ҆ктѡ́иха: Сла́ва,  гла́съ є҃: И҆дѣ́же ѡ҆сѣнѧ́етъ: На лїтꙋргі́и, бл҃жє́нна  ѻ҆ктѡ́иха: и҆ а҆рха́гг҃ла, пѣ́снь г҃, на д҃. Прокі́менъ,  гла́съ д҃: Творѧ́й а҆́гг҃лы своѧ̑ дꙋ́хи: Сті́хъ: Бл҃гословѝ  дꙋшѐ моѧ̀ гдⷭ҇а: А҆по́столъ къ є҆вре́ємъ, зача́ло т҃є:  А҆́ще глаго́ланное а҆́гг҃лы сло́во: А҆ллилꙋ́їа, гла́съ є҃:  Хвали́те гдⷭ҇а всѝ а҆́гг҃ли є҆гѡ̀: Сті́хъ: Ꙗ҆́кѡ то́й  речѐ, и҆ бы́ша: Є҆ѵⷢ҇лїе лꙋкѝ, зача́ло н҃а: Слꙋ́шаѧй  ва́съ, менѐ слꙋ́шаетъ: Прича́стенъ: Творѧ́й а҆́гг҃лы своѧ̑  дꙋ́хи: 
д҃і. 🕃 Ст҃а́гѡ а҆пⷭ҇ла а҆кѵ́лы. 
Сегѡ́ же днѐ пое́тсѧ слꙋ́жба ки́рѷка и҆ і҆ꙋлі́тты,  вкꙋ́пѣ со а҆пⷭ҇ломъ. 
На Гдⷭ҇и воззва́хъ, стїхи̑ры а҆пⷭ҇ла г҃, гла́съ а҃,  подо́бенъ: Нбⷭ҇ныхъ чинѡ́въ: и҆ мч҃нкѡвъ г҃, гла́съ д҃,  подо́бенъ: Ꙗ҆́кѡ до́блѧ: Сла́ва, гла́съ ѕ҃: Прїиди́те и҆  оу҆́зрите: На стїхо́внѣ ѻ҆ктѡ́иха: Сла́ва, гла́съ и҃:  Трилѣ́тенъ трⷪ҇цꙋ: Тропа́рь, гла́съ г҃: А҆пⷭ҇ле ст҃ы́й  а҆кѵ́ло, молѝ: ѻ҆ктѡ́врїа въ а҃-й де́нь. Сла́ва: Мч҃нцы  твоѝ гдⷭ҇и: септе́мврїа въ к҃-й де́нь. На оу҆́трени,  канѡ́нъ ѻ҆ктѡ́иха є҆ди́нъ: и҆ а҆пⷭ҇ла на д҃, гла́съ в҃: и҆  мч҃нкѡвъ на д҃, гла́съ и҃. По г҃-й пѣ́сни, 
Конда́къ, а҆пⷭ҇ла, гла́съ д҃: 
Ꙗ҆́кѡ ве́лїе со́лнце, цр҃ковь тѧ̀ стѧжа́вши сла́вне  а҆кѵ́ло свѣтлостьмѝ оу҆че́нїѧ твоегѡ̀, просвѣща́етъ  вѣ́рнѡ чтꙋ́щыѧ тѧ́ гдⷭ҇ень а҆пⷭ҇ле. 
(с. тм҃ѳ) 
И҆ сѣда́ленъ, гла́съ д҃. Сла́ва, мч҃нкѡвъ, гла́съ  то́йже. По ѕ҃-й пѣ́сни, 
Конда́къ мч҃нкѡвъ, гла́съ д҃. Подо́бенъ: Ꙗ҆ви́лсѧ  є҆сѝ: 
Во ѡ҆б̾ѧ́тїихъ носѧ́щи хрⷭ҇томч҃нца і҆ꙋлі́тта ки́рѷка,  на по́двизѣ мꙋ́жески веселѧ́щисѧ взыва́ше: хрⷭ҇то́съ  є҆́сть мч҃нкѡвъ похвала̀. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, мч҃нкѡвъ. На хвали́техъ стїхи̑ры, на д҃, гла́съ а҃,  самогла́сны. Сла́ва, гла́съ в҃: Прїиди́те вѣ́рнїи: На  стїхо́внѣ ѻ҆ктѡ́иха. Сла́ва, гла́съ д҃: Ра́дꙋйсѧ и҆  красꙋ́йсѧ: На лїтꙋргі́и, бл҃жє́нна ѻ҆ктѡ́иха: и҆ мч҃нкѡвъ  пѣ́снь г҃, на д҃. Прокі́менъ, гла́съ д҃: Ди́венъ бг҃ъ во  ст҃ы́хъ свои́хъ: А҆по́столъ къ корі́нѳѧнѡмъ, зача́ло рн҃д  ѿ полꙋ̀. А҆ллилꙋ́їа: И҆з̾ оу҆́стъ младе́нєцъ: Є҆ѵⷢ҇лїе  лꙋкѝ, зача́ло н҃а, ѿ полꙋ̀. Прича́стенъ: Ра́дꙋйтесѧ: 
є҃і. Ст҃ы́хъ мч҃нкъ, ки́рѷка и҆ і҆ꙋлі́тты. 
Слꙋ́жба и҆́хъ предписа́сѧ вчера́шнѧгѡ днѐ. 
🕁  Въ то́йже де́нь ст҃а́гѡ и҆ равноапⷭ҇ла вели́кагѡ  кн҃зѧ влади́мїра, нарече́ннагѡ во ст҃о́мъ кр҃ще́нїи  васі́лїа. 
Ве́черъ пое́мъ, Блаже́нъ мꙋ́жъ, а҆нтїфѡ́нъ а҃-й. На  Гдⷭ҇и воззва́хъ стїхи̑ры на ѕ҃: гла́съ д҃, подо́бенъ: Ꙗ҆́кѡ  до́блѧ: Сла́ва, гла́съ и҃: Прїиди́те стеце́мсѧ всѝ: И҆  ны́нѣ, бг҃оро́диченъ: Цр҃ь нбⷭ҇ный: Вхо́дъ, прокі́менъ  днѐ, и҆ чтє́нїѧ г҃, пи́саны ма́їа въ к҃а. На лїті́и  стїхи́ра хра́ма, та́же ст҃а́гѡ, гла́съ в҃. Сла́ва, гла́съ  ѕ҃: Прїиди́те стеце́мсѧ всѝ вѣ́рнѡ: И҆ ны́нѣ: Творе́цъ и҆  и҆зба́витель: На стїхо́внѣ стїхи̑ры, гла́съ и҃. Подо́бенъ:  Ѽ пресла́внагѡ чꙋдесѐ! Припѣ́въ а҃-й: Вознесо́хъ  и҆збра́ннаго: в҃-й: Є҆ле́емъ ст҃ы́мъ (с. тм҃ѳ ѡ҆б.) мои́мъ:  Сла́ва, гла́съ и҃: Нача́льника бл҃гоче́стїѧ: И҆ ны́нѣ,  бг҃оро́диченъ. 
Тропа́рь, гла́съ д҃: 
Оу҆подо́билсѧ є҆сѝ кꙋпцꙋ̀ и҆́щꙋщемꙋ до́брагѡ би́сера,  славнодержа́вный влади́мїре, на высотѣ̀ стола̀ сѣдѧ̀  ма́тере градѡ́въ, бг҃оспаса́емагѡ кі́ева: и҆спытꙋ́ѧ же и҆  посыла́ѧ къ ца́рскомꙋ гра́дꙋ, оу҆вѣ́дѣти правосла́внꙋю  вѣ́рꙋ, ѡ҆брѣ́лъ є҆сѝ безцѣ́нный би́серъ хрⷭ҇та̀,  и҆збра́вшаго тѧ̀ ꙗ҆́кѡ втора́го па́ѵла, и҆ ѿтрѧ́сшаго  слѣпотꙋ̀ во ст҃ѣ́й кꙋпѣ́ли дꙋше́внꙋю вкꙋ́пѣ и҆  тѣле́снꙋю. тѣ́мже пра́зднꙋемъ твоѐ оу҆спе́нїе лю́дїе  твоѝ сꙋ́ще: молѝ сп҃сти́сѧ держа́вы твоеѧ̀ рѡссі́йскїѧ  нача́льникѡмъ, хрⷭ҇толюби́вомꙋ і҆мпера́торꙋ, и҆  мно́жествꙋ владо́мыхъ. 
Сла́ва, и҆ ны́нѣ: Є҆́же ѿ вѣ́ка оу҆тае́ное: На  оу҆́трени, ѻ҆бы̑чныѧ каѳі̑смы и҆ сѣда́льны ст҃а́гѡ. По  полѷеле́и сѣда́ленъ, гла́съ д҃. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Вознесо́хъ  и҆збра́ннаго ѿ люде́й мои́хъ. Сті́хъ: И҆́бо рꙋка̀ моѧ̀  застꙋ́питъ є҆го̀: Всѧ́кое дыха́нїе: Є҆ѵⷢ҇лїе і҆ѡа́нна,  зача́ло л҃ѕ: По н҃-мъ ѱалмѣ̀ стїхи́ра, гла́съ и҃:  А҆пⷭ҇лѡмъ ревни́телѧ: Канѡ́нъ бцⷣы, на ѕ҃: и҆ ст҃а́гѡ  канѡ́на два̀, на и҃. Катава́сїа: Ѿве́рзꙋ оу҆ста̀ моѧ̑: По  г҃-й пѣ́сни сѣда́ленъ, гла́съ в҃, два́жды. Сла́ва, и҆  ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ и҃: 
Подо́бствовавъ вели́комꙋ а҆пⷭ҇лꙋ па́ѵлꙋ, въ сѣди́нахъ  всесла́вне влади́мїре, всѧ̑ ꙗ҆́кѡ младе́нчєскаѧ  мꙋдрова̑нїѧ, ꙗ҆̀же ѡ҆ і҆́дѡлѣхъ тща́нїѧ ѡ҆ста́вль, ꙗ҆́кѡ  мꙋ́жъ соверше́нный оу҆краси́лсѧ є҆сѝ бж҃е́ственнагѡ  креще́нїѧ багрѧни́цею. и҆ ны́нѣ сп҃сꙋ хрⷭ҇тꙋ̀ въ весе́лїи  предстоѧ̀, молѝ сп҃сти́сѧ держа́вы рѡссі́йскїѧ  нача́льникѡмъ, и҆ мно́жествꙋ владо́мыхъ. 
(с. т҃н) 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ,  два́жды. Сла́ва, и҆ ны́нѣ, бг҃оро́диченъ. На хвали́техъ  стїхи̑ры на д҃, гла́съ д҃. Подо́бенъ: Да́лъ є҆сѝ  зна́менїе: Сла́ва, гла́съ в҃: Не ѿ человѣ̑къ зва́нїе  прїѧ́лъ є҆сѝ: И҆ ны́нѣ, бг҃оро́диченъ. Славосло́вїе  вели́кое, и҆ ѿпꙋ́стъ. На лїтꙋргі́и, бл҃жє́нна ѻ҆бои́хъ  канѡ́нѡвъ, пѣ́снь г҃, и҆ ѕ҃-ѧ. Прокі́менъ, гла́съ г҃:  По́йте бг҃ꙋ на́шемꙋ, по́йте: Сті́хъ: Всѝ ꙗ҆зы́цы:  А҆по́столъ къ гала́тѡмъ, зача́ло с҃. А҆ллилꙋ́їа, гла́съ ѕ҃:  Вознесо́хъ и҆збра́ннаго: Сті́хъ: И҆́бо рꙋка̀ моѧ̀: Є҆ѵⷢ҇лїе  і҆ѡа́нна, зача́ло л҃є, ѿ полꙋ̀. Прича́стенъ: Въ па́мѧть  вѣ́чнꙋю: 
ѕ҃і. Ст҃а́гѡ сщ҃енномч҃нка а҆ѳиноге́на, и҆ десѧтѝ  оу҆чєни́къ є҆гѡ̀. 
На Гдⷭ҇и воззва́хъ, стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! На оу҆́трени, канѡ́нъ, гла́съ и҃, на  д҃. По г҃-й пѣ́сни, сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ то́йже. Подо́бенъ: Вознесы́йсѧ: 
Влⷣчню рече́нїю послѣ́довавъ, ꙗ҆́кѡ па́стырь  и҆зрѧ́дный дꙋ́шꙋ твою̀ положи́лъ є҆сѝ за хрⷭ҇тѡ́вы  ѻ҆́вцы, сщ҃енномч҃нче а҆ѳиноге́не. сегѡ̀ ра́ди восхвалѧ́емъ  тѧ̀, и҆ съ тобо́ю десѧти́цꙋ оу҆чени̑къ твои́хъ, и҆̀же  пострада́ша, стра́хомъ бж҃їимъ и҆ твои́мъ оу҆че́нїемъ  наставлѧ́еми. тѣ́мъ оу҆годи́вшихъ влⷣка вѣнча̀ ва́съ  живонача́льною десни́цею: є҆го́же ѡ҆ всѣ́хъ на́съ моли́те. 
комм. Вѣ́стно бꙋ́ди, ꙗ҆́кѡ въ се́й ѕ҃і-й де́нь  па́мѧть соверша́емъ ст҃ы́хъ вселе́нскихъ шестѝ собо́рѡвъ:  прилꙋчи́вшагѡсѧ же ст҃а́гѡ па́мѧть пое́мъ на повече́рїи.  А҆́ще слꙋчи́тсѧ недѣ́лѧ, слꙋ́жба пое́тсѧ ст҃ы́хъ ѻ҆тє́цъ  въ сїю̀ недѣ́лю. А҆́ще же въ сре́дꙋ, пое́тсѧ слꙋ́жба и҆́хъ  въ мимоше́дшꙋю недѣ́лю. А҆́ще въ четверто́къ, пое́тсѧ  слꙋ́жба и҆́хъ въ прїидꙋ́щꙋю недѣ́лю. 
(с. т҃н ѡ҆б.) 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны и҆  бцⷣы, по ѻ҆бы́чаю. На вели́цѣй вече́рни, по ѻ҆бы́чномъ  ѱалмѣ̀ пое́мъ: Бл҃же́нъ мꙋ́жъ, каѳі́смꙋ всю̀. На Гдⷭ҇и  воззва́хъ, стїхи̑ры на і҃. воскрⷭ҇ны гла́са, г҃, и҆  а҆нато́лїевъ, а҃: и҆ ѻ҆тцє́въ, ѕ҃, гла́съ ѕ҃. Подо́бенъ:  Ѿча́ѧннаѧ: Сла́ва, гла́съ то́йже, самогла́сенъ: Та̑йныѧ  дне́сь дх҃а трꙋбы̑: И҆ ны́нѣ, бг҃оро́диченъ а҃-й, гла́са.  Вхо́дъ, прокі́менъ днѐ, и҆ чтє́нїѧ трѝ: а҃-е, Бытїѧ̀,  глава̀ д҃і: Слы́шавъ а҆вра́мъ: в҃-е, Втора́гѡ зако́на,  глава̀ а҃: Речѐ мѡѷсе́й къ сынѡ́мъ і҆и҃лєвымъ: ви́дите,  преда́хъ пред̾ лице́мъ ва́шимъ: г҃-е, Втора́гѡ зако́на,  глава̀ і҃: Речѐ мѡѷсе́й къ сынѡ́мъ і҆и҃лєвымъ: сѐ гдⷭ҇а  бг҃а твоегѡ̀ нб҃о: На лїті́и стїхи́ра хра́ма. Сла́ва,  ѻ҆тцє́въ, гла́съ г҃: А҆пⷭ҇тольскихъ преда́нїй, И҆ ны́нѣ:  Без̾ сѣ́мене ѿ бж҃е́ственнагѡ дх҃а: На стїхо́внѣ  ѻ҆ктѡ́иха, по а҆лфави́тꙋ. Сла́ва, ѻ҆тцє́въ, гла́съ д҃:  Моле́бнꙋю па́мѧть: И҆ ны́нѣ, бг҃оро́диченъ: При́зри на  молє́нїѧ: На бл҃гослове́нїи хлѣ́бѡвъ, Бцⷣе дв҃о, два́жды: 
И҆ ѻ҆тцє́въ тропа́рь, гла́съ и҃: 
Препросла́вленъ є҆сѝ хрⷭ҇тѐ бж҃е на́шъ, свѣти̑ла на  землѝ ѻ҆тцы̀ на́ши ѡ҆снова́вый, и҆ тѣ́ми ко и҆́стиннѣй  вѣ́рѣ всѧ̀ ны̀ наста́вивый: многобл҃гоꙋтро́бне, сла́ва  тебѣ̀. 
И҆ Бꙋ́ди и҆́мѧ гдⷭ҇не, три́жды: и҆ чте́нїе въ  посла́нїихъ а҆пⷭ҇льскихъ. На оу҆́трени, на Бг҃ъ гдⷭ҇ь,  тропа́рь воскрⷭ҇нъ два́жды: Сла́ва, ѻ҆тцє́въ: И҆ ны́нѣ,  И҆́же на́съ ра́ди рожде́йсѧ: По ѻ҆бы́чныхъ каѳі́смахъ  сѣда́льны ѻ҆ктѡ́иха воскрⷭ҇ны, и҆ бг҃оро́дичны и҆́хъ: и҆  чте́нїе во є҆ѵⷢ҇лїи толково́мъ: По непоро́чныхъ, ѵ҆пакоѝ  гла́са. Степє́нна гла́са. Є҆ѵⷢ҇лїе воскрⷭ҇но. Воскрⷭ҇нїе  хрⷭ҇то́во: По н҃-мъ ѱалмѣ̀ стїхи́ра воскрⷭ҇на. Канѡ́нъ  воскрⷭ҇нъ, со і҆рмосо́мъ на д҃, и҆ бцⷣы на два̀, и҆  ѻ҆тцє́въ на и҃. Катава́сїа: Ѿве́рзꙋ оу҆ста̀ (с. тн҃а)  моѧ̑: По г҃-й пѣ́сни, конда́къ и҆ і҆́косъ воскрⷭ҇нъ: И҆  сѣда́ленъ ѻ҆тцє́въ, гла́съ д҃, два́жды, Сла́ва, и҆  ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
А҆пⷭ҇лъ проповѣ́данїе, и҆ ѻ҆тє́цъ догма́ты, це́ркве  є҆ди́нꙋ вѣ́рꙋ запечатлѣ́ша: ꙗ҆́же и҆ ри́зꙋ носѧ́щи  и҆́стины и҆стка́нꙋ ѿ є҆́же свы́ше бг҃осло́вїѧ,  и҆справлѧ́етъ и҆ сла́витъ бл҃гоче́стїѧ вели́кое та́инство. 
И҆ і҆́косъ: и҆ про́логъ. По ѳ҃-й пѣ́сни, свѣти́ленъ  воскрⷭ҇нъ. Сла́ва, ѻ҆тцє́въ. И҆ ны́нѣ, бг҃оро́диченъ. На  хвали́техъ стїхи̑ры воскрⷭ҇ны, д҃: и҆ ѻ҆тцє́въ, д҃: съ  припѣ́вы и҆́хъ, гла́съ ѕ҃. Подо́бенъ: Всю̀ ѿложи́вше:  Всѐ собра́вше: Сла́ва, гла́съ и҃: Ст҃ы́хъ ѻ҆тцє́въ ли́къ:  И҆ ны́нѣ: Пребл҃гослове́нна є҆сѝ бцⷣе: Славосло́вїе  вели́кое. По трист҃о́мъ тропа́рь воскрⷭ҇нъ то́чїю.  є҆ктєнїѝ, и҆ ѿпꙋ́стъ: и҆ ѡ҆глаше́нїе стꙋді́тово, и҆  и҆схожде́нїе въ притво́ръ. Сла́ва, и҆ ны́нѣ, стїхи́ра  є҆ѵⷢ҇льскаѧ, и҆ ча́съ а҃, и҆ коне́чный ѿпꙋ́стъ. На  часѣ́хъ, тропа́рь воскрⷭ҇нъ. Сла́ва, ѻ҆тцє́въ. И҆ ны́нѣ,  бг҃оро́диченъ часѡ́въ. По трист҃о́мъ, конда́къ воскрⷭ҇нъ. На  лїтꙋргі́и, бл҃жє́нна ѻ҆ктѡ́иха на ѕ҃: и҆ ѻ҆тцє́въ,  пѣ́снь г҃, на д҃. По вхо́дѣ тропа́рь воскрⷭ҇нъ, и҆  ѻ҆тцє́въ, конда́къ воскрⷭ҇нъ. Сла́ва, ѻ҆тцє́въ. И҆  ны́нѣ, хра́ма бцⷣы, и҆лѝ Предста́тельство хрїстїа́нъ:  Прокі́менъ гла́са, и҆ ѻ҆тцє́въ пѣ́снь: гла́съ д҃:  Бл҃гослове́нъ є҆сѝ гдⷭ҇и бж҃е ѻ҆тє́цъ на́шихъ:  А҆по́столъ днѐ и҆ ѻ҆тцє́въ, ко є҆вре́ємъ, зача́ло тл҃д:  Помина́йте наста́вники ва́шѧ: А҆ллилꙋ́їа, гла́са, и҆  ѻ҆тцє́въ, гла́съ а҃: Бг҃ъ богѡ́въ гдⷭ҇ь глаго́ла: Сті́хъ:  Собери́те є҆мꙋ̀ преподѡ́бныѧ є҆гѡ̀: Є҆ѵⷢ҇лїе днѐ, и҆  ѻ҆тцє́въ: І҆ѡа́нна, зача́ло н҃ѕ: Возве́дъ і҆и҃съ ѻ҆́чи  своѝ на нб҃о, и҆ речѐ: ѻ҆́ч҃е, прїи́де ча́съ:  Прича́стенъ: Хвали́те гдⷭ҇а съ нб҃съ: и҆ ѻ҆тцє́въ:  Ра́дꙋйтесѧ: 
(с. тн҃а ѡ҆б.) 
з҃і. 🕃 Ст҃ы́ѧ великомч҃нцы марі́ны. 
На Гдⷭ҇и воззва́хъ, стїхи̑ры ст҃ы́ѧ на ѕ҃, гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, гла́съ в҃: Во  гра́дѣ бг҃а на́шегѡ: На стїхо́внѣ ѻ҆ктѡ́иха. Сла́ва,  гла́съ в҃: Во гла́сѣ ра́дованїѧ: Тропа́рь, гла́съ д҃:  А҆́гница твоѧ̀ і҆и҃се: септе́мврїа въ ѕ҃і-й де́нь. На  оу҆́трени, ѻ҆́ба канѡ́на ѻ҆ктѡ́иха, без̾ мч҃нчнѡвъ: и҆  ст҃ы́ѧ на ѕ҃: гла́съ и҃. По г҃-й пѣ́сни, сѣда́ленъ, гла́съ  д҃. два́жды. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Дѣ́вства добро́тами преиспещре́на дв҃о, нетлѣ́нными  вѣнцы̀ вѣнча́ласѧ є҆сѝ марі́но. кровьми́ же  мꙋ́ченичества ѡ҆багре́на, чꙋдесы̀ просвѣти́вшисѧ  и҆сцѣле́нїй, бл҃гоче́стнѡ мꙋ́ченице прїѧ́ла є҆сѝ по́честь  побѣ́ды твоегѡ̀ страда́нїѧ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́ѧ. И҆ ны́нѣ, бг҃оро́диченъ. На стїхо́внѣ  ѻ҆ктѡ́иха, Сла́ва, гла́съ а҃: Ꙗ҆́кѡ на ка́мени тве́рдѣ:  На лїтꙋргі́и, бл҃жє́нна ѻ҆ктѡ́иха, на д҃: и҆ ст҃ы́ѧ  пѣ́снь г҃, на д҃. Прокі́менъ, гла́съ д҃: Ди́венъ бг҃ъ во  ст҃ы́хъ свои́хъ: Сті́хъ: Въ це́рквахъ бл҃гослови́те бг҃а  гдⷭ҇а: А҆по́столъ къ корі́нѳѧнѡмъ, зача́ло рп҃а:  Поспѣ́шствꙋюще мо́лимъ: А҆ллилꙋ́їа, гла́съ а҃: Терпѧ̀  потерпѣ́хъ гдⷭ҇а, и҆ внѧ́тъ мѝ. Є҆ѵⷢ҇лїе ѿ лꙋкѝ,  зача́ло л҃г: Молѧ́ше і҆и҃са нѣ́кїй ѿ фарїсє́й:  Прича́стенъ: Въ па́мѧть вѣ́чнꙋю: 
и҃і. Ст҃а́гѡ мч҃нка ѵ҆акі́нѳа, и҆́же во  а҆мастрі́дѣ: И҆ ст҃а́гѡ мч҃нка є҆мїлїа́на: 
Стїхи̑ры ѻ҆ктѡ́иха г҃: и҆ ст҃а́гѡ г҃: гла́съ д҃.  Подо́бенъ: ꙗ҆́кѡ до́блѧ: На стїхо́внѣ ѻ҆ктѡ́иха.  Тропа́рь: Мч҃нкъ тво́й гдⷭ҇и: септе́мврїа во в҃-й де́нь. На  оу҆́трени, (с. тн҃в) ѻ҆́ба канѡ́на ѻ҆ктѡ́иха: и҆  є҆мїлїа́на на д҃, гла́съ д҃. По г҃-й пѣ́сни, сѣда́ленъ,  гла́съ и҃. По ѕ҃-й пѣ́сни, 
Конда́къ, гла́съ г҃. Подо́бенъ: Бж҃е́ственныѧ вѣ́ры: 
Бж҃е́ственною ре́вностїю распала́емь, ѻ҆гнѧ̀  сослꙋжа́щагѡ не оу҆страши́лсѧ є҆сѝ: но возше́дъ  небоѧ́зненнѡ во́лею, возгнѣща́ющимъ ѻ҆гне́мъ всесожже́гсѧ,  и҆ влⷣцѣ ꙗ҆́кѡ же́ртва прине́слсѧ є҆сѝ мч҃нче, сла́вне  є҆мїлїа́не, хрⷭ҇та̀ бг҃а молѝ, дарова́ти на́мъ ве́лїю  млⷭ҇ть. 
По ѳ҃-й пѣ́сни, свѣти́ленъ ѻ҆ктѡ́иха. 
ѳ҃і. Прпⷣбныѧ мт҃ре на́шеѧ макрі́ны, сестры̀  вели́кагѡ васі́лїа: И҆ прпⷣбнагѡ ѻ҆тца̀ на́шегѡ ді́а. 
На Гдⷭ҇и воззва́хъ, стїхи̑ры ст҃ы́ѧ, г҃, гла́съ д҃.  Подо́бенъ: Да́лъ є҆сѝ зна́менїе: и҆ ст҃а́гѡ стїхи̑ры г҃,  гла́съ то́йже. Подо́бенъ: Ꙗ҆́кѡ до́блѧ: На стїхо́внѣ  ѻ҆ктѡ́иха. Тропа́рь ст҃ы́ѧ, гла́съ и҃: Въ тебѣ̀ мт҃и.  септе́мврїа въ а҃і-й де́нь. Сла́ва, прпⷣбнагѡ, гла́съ а҃:  Пꙋсты́нный жи́тель: септе́мврїа въ к҃ѳ-й де́нь. На  оу҆́трени, канѡ́нъ ѻ҆ктѡ́иха є҆ди́нъ: и҆ ст҃ы́хъ два̀ на  и҃. Ст҃ы́ѧ, гла́съ д҃: и҆ прпⷣбнагѡ, гла́съ то́йже. По г҃-й  пѣ́сни, 
Конда́къ, гла́съ в҃. Подо́бенъ: Твє́рдыѧ: 
Чистото́ю дꙋшѝ бж҃е́ственнѣ воѡрꙋжи́всѧ, непреста́ннꙋю  мл҃твꙋ ꙗ҆́кѡ копїѐ прїи́мъ держа́внѡ, разсѣ́клъ є҆сѝ  де́мѡнѡвъ полкѝ, чꙋдотво́рче ѻ҆́тче на́шъ ді́е, молѝ  непреста́ннѡ ѡ҆ всѣ́хъ на́съ. 
И҆ сѣда́ленъ ст҃ы́ѧ, гла́съ д҃: Сла́ва, прпⷣбнагѡ,  гла́съ и҃. По ѕ҃-й пѣ́сни, 
Конда́къ ст҃ы́ѧ, гла́съ д҃. Подо́бенъ: Ꙗ҆ви́лсѧ є҆сѝ: 
Бг҃а бл҃га́го всѣ́мъ се́рдцемъ возлюби́ла є҆сѝ  макрі́но прпⷣбнаѧ, и҆ сегѡ̀ крⷭ҇тъ чⷭ҇тны́й на ра́мо  прїе́мши, оу҆се́рднѡ послѣ́довала є҆сѝ є҆мꙋ̀:  ѿѻнꙋ́дꙋже согрѣше́нїй ѡ҆брѣла̀ є҆сѝ проще́нїе. 
(с. тн҃в ѡ҆б.) 
И҆ ѡ҆брѣ́тенїе чⷭ҇тны́хъ моще́й прпⷣбнагѡ  серафі́ма саро́вскагѡ. 
комм. [Тропа́рь и҆ конда́къ зрѝ мцⷭ҇а і҆аннꙋа́рїа  во в҃-й де́нь: ли́стъ рп҃є, на ѡ҆бор.] 
к҃. 🕃 Ст҃а́гѡ сла́внагѡ прⷪ҇ро́ка и҆лїѝ: 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃, гла́съ а҃. Подо́бенъ: Нбⷭ҇ныхъ чинѡ́въ: и҆  самогла́сны, гла́съ в҃: Сла́ва, гла́съ ѕ҃: Прїиди́те  правосла́вныхъ: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва,  гла́съ ѕ҃: Прⷪ҇ро́че проповѣ́дниче хрⷭ҇то́въ: И҆ ны́нѣ,  бг҃оро́диченъ. 
Тропа́рь, гла́съ д҃: 
Во пло́ти а҆́гг҃лъ, прⷪ҇ро́кѡвъ ѡ҆снова́нїе, вторы́й  прⷣте́ча прише́ствїѧ хрⷭ҇то́ва, и҆лїа̀ сла́вный, свы́ше  посла́вый є҆лїссе́еви бл҃года́ть, недꙋ́ги ѿгонѧ́ти, и҆  прокажє́нныѧ ѡ҆чища́ти: тѣ́мже и҆ почита́ющымъ є҆го̀  то́читъ и҆сцѣлє́нїѧ. 
Сла́ва, и҆ ны́нѣ, бг҃оро́диченъ. На оу҆́трени, на Бг҃ъ  гдⷭ҇ь, тропа́рь прⷪ҇ро́ка, два́жды. Сла́ва, и҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. ѻ҆бы̑чныѧ  каѳі̑смы: и҆ сѣда́ленъ ѻ҆ктѡ́иха. Ѻ҆́ба канѡ́на  ѻ҆ктѡ́иха: и҆ ст҃а́гѡ на ѕ҃. По г҃-й пѣ́сни, сѣда́ленъ,  гла́съ и҃, два́жды. По ѕ҃-й пѣ́сни, 
Конда́къ, гла́съ в҃: 
Прⷪ҇ро́че и҆ прови́дче вели́кихъ дѣ́лъ бг҃а на́шегѡ,  и҆лїѐ великоимени́те, вѣща́нїемъ твои́мъ оу҆ста́вивый  водотѡ́чныѧ ѻ҆́блаки, молѝ ѡ҆ на́съ є҆ди́наго  чл҃вѣколю́бца. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  прⷪ҇ро́ка. На хвали́техъ стїхи̑ры, на ѕ҃: Сла́ва, гла́съ и҃:  Прⷪ҇ро́кѡвъ верхо́вники: И҆ ны́нѣ, бг҃оро́диченъ. На  стїхо́внѣ (с. тн҃г) ѻ҆ктѡ́иха: Сла́ва, гла́съ д҃: На  ѻ҆́гненнѣй колесни́цѣ: На лїтꙋргі́и, бл҃жє́нна ѿ  канѡ́на, пѣ́снь г҃-ѧ и҆ ѕ҃-ѧ. Прокі́менъ, гла́съ д҃: Ты̀  і҆ере́й во вѣ́къ, по чи́нꙋ мелхїседе́ковꙋ. Сті́хъ: Речѐ  гдⷭ҇ь гдⷭ҇еви моемꙋ̀: сѣдѝ ѡ҆деснꙋ́ю менѐ. А҆по́столъ  собо́рнагѡ посла́нїѧ і҆а́кѡвлѧ, зача́ло н҃з: Ѡ҆́бразъ  прїими́те ѕлострада́нїѧ: А҆ллилꙋ́їа, гла́съ є҃: Мѡѷсе́й и҆  а҆арѡ́нъ во і҆ере́ехъ є҆гѡ̀: Є҆ѵⷢ҇лїе ѿ лꙋкѝ, зача́ло  д҃і: Дивлѧ́хꙋсѧ наро́ди ѡ҆ словесѣ́хъ: Прича́стенъ: Въ  па́мѧть вѣ́чнꙋю бꙋ́детъ првⷣникъ: 
🕂 А҆́ще хра́мъ ст҃а́гѡ прⷪ҇ро́ка и҆лїѝ, и҆лѝ  и҆зво́литъ настоѧ́тель: твори́мъ бдѣ́нїе. 
На ма́лѣй вече́рни, на Гдⷭ҇и воззва́хъ, стїхи̑ры на д҃:  гла́съ а҃. Подо́бенъ: Нбⷭ҇ныхъ чинѡ́въ: Сла́ва, гла́съ ѕ҃:  Бж҃е́ственный прⷪ҇ро́че и҆лїѐ: И҆ ны́нѣ, бг҃оро́диченъ. На  стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: съ припѣ́вы и҆́хъ. Сла́ва, гла́съ и҆  подо́бенъ то́йже: Бж҃е́ственный прⷪ҇ро́че: И҆ ны́нѣ:  Влⷣчце бл҃га́ѧ: По трист҃о́мъ, тропа́рь, гла́съ д҃. Сла́ва,  и҆ ны́нѣ: Є҆́же ѿ вѣ́ка: Є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, по ѻ҆бы́чномъ ѱалмѣ̀,  пое́мъ Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ,  стїхи̑ры, на и҃, гла́съ а҃. Подо́бенъ: Нбⷭ҇ныхъ чинѡ́въ: и҆  самогла́сны, гла́съ в҃. Сла́ва, гла́съ ѕ҃: Прїиди́те  правосла́вныхъ: И҆ ны́нѣ: Кто̀ тебѐ не оу҆бл҃жи́тъ:  Вхо́дъ. прокі́менъ днѐ, и҆ чтє́нїѧ прⷪ҇ро́ка, г҃. На  лїті́и стїхи̑ры хра́ма, и҆ ст҃а́гѡ самогла́сны, гла́съ д҃.  Сла́ва, гла́съ ѕ҃: Ѽ нечести́вагѡ царѧ̀ повелѣ́нїѧ: И҆  ны́нѣ, Бцⷣе, ты̀ є҆сѝ лоза̀: На стїхо́внѣ стїхи̑ры,  гла́съ и҃. Подо́бенъ: Ѽ пресла́внагѡ чꙋдесѐ! съ  преждепи́санными припѣ́вы. Сла́ва, гла́съ ѕ҃: Прⷪ҇ро́че  проповѣ́дниче: И҆ ны́нѣ: Творе́цъ и҆ и҆зба́витель мо́й: На  бл҃гослове́нїи хлѣ́бѡвъ, тропа́рь (с. тн҃г ѡ҆б.) ст҃а́гѡ,  два́жды, и҆ Бцⷣе дв҃о, є҆ди́ножды: и҆ Бꙋ́ди и҆́мѧ гдⷭ҇не,  три́жды: и҆ ѱало́мъ л҃г: Бл҃гословлю̀ гдⷭ҇а: и҆ чте́нїе  прⷪ҇ро́ка. На оу҆́трени, на Бг҃ъ гдⷭ҇ь, тропа́рь прⷪ҇ро́ка,  два́жды. Сла́ва, и҆ ны́нѣ, бг҃оро́диченъ. и҆ ѻ҆бы̑чныѧ  каѳі̑смы, и҆ сѣда́льны прⷪ҇ро́ка. По полѷеле́и сѣда́ленъ,  гла́съ и҃, два́жды. Сла́ва, и҆ ны́нѣ, бг҃оро́диченъ, и҆  чте́нїе. Степє́нна, а҃-й а҆нтїфѡ́нъ д҃-гѡ гла́са.  Прокі́менъ, гла́съ д҃: Ты̀ і҆ере́й во вѣ́къ: Сті́хъ: Речѐ  гдⷭ҇ь гдⷭ҇еви моемꙋ̀: Всѧ́кое дыха́нїе: Є҆ѵⷢ҇лїе лꙋкѝ,  зача́ло д҃і: Дивлѧ́хꙋсѧ наро́ди ѡ҆ словесѣ́хъ бл҃года́ти:  По н҃-мъ ѱалмѣ̀ стїхи́ра, гла́съ д҃: На ѻ҆́гненнѣй  колесни́цѣ: и҆ прѡ́чаѧ. Канѡ́нъ бцⷣы со і҆рмосо́мъ на ѕ҃,  гла́съ и҃: Мно́гими содержи́мь напа́стьми: и҆ прⷪ҇ро́ка два̀  канѡ́на на и҃: є҆ди́нъ, гла́съ в҃: Дрꙋгі́й, гла́съ и҃.  Катава́сїа: Ѿве́рзꙋ оу҆ста̀ моѧ̑: По г҃-й пѣ́сни,  сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, конда́къ, гла́съ в҃:  Прⷪ҇ро́че и҆ прови́дче: пи́санъ въ а҃-й слꙋ́жбѣ, и҆  і҆́косъ. По ѳ҃-й пѣ́сни, свѣти́ленъ. На хвали́техъ  стїхи̑ры на ѕ҃, гла́съ и҃. Подо́бенъ: Что̀ ва́съ нарече́мъ:  и҆ самогла́сны г҃, гла́съ а҃. Сла́ва, гла́съ и҃: Прⷪ҇ро́кѡвъ  верхо́вники: И҆ ны́нѣ: Влⷣчце прїимѝ: Славосло́вїе  вели́кое: По трист҃о́мъ тропа́рь. Сла́ва, и҆ ны́нѣ,  бг҃оро́диченъ. Є҆ктєнїѝ, и҆ ча́съ а҃, и҆ ѿпꙋ́стъ. На  лїтꙋргі́и, бл҃жє́нна, пе́рвагѡ канѡ́на, пѣ́снь г҃-ѧ, и҆  втора́гѡ ѕ҃-ѧ. Прокі́менъ, гла́съ д҃: Ты̀ і҆ере́й во вѣ́къ  по чи́нꙋ мелхїседе́ковꙋ. Сті́хъ: Речѐ гдⷭ҇ь гдⷭ҇еви моемꙋ̀:  А҆по́столъ і҆а́кѡвлѧ посла́нїѧ, зача́ло н҃з. А҆ллилꙋ́їа,  гла́съ д҃: Мѡѷсе́й и҆ а҆арѡ́нъ: Є҆ѵⷢ҇лїе лꙋкѝ, зача́ло  д҃і. Прича́стенъ: Въ па́мѧть: 
(с. тн҃д) 
к҃а. Прпⷣбныхъ ѻ҆тє́цъ на́шихъ, сѷмеѡ́на хрⷭ҇та̀  ра́ди ю҆ро́дивагѡ, и҆ і҆ѡа́нна спо́стника є҆гѡ̀: И҆  ст҃а́гѡ прⷪ҇ро́ка і҆езекі́илѧ. 
Стїхи̑ры прпⷣбныхъ, гла́съ д҃. Подо́бенъ: Да́лъ є҆сѝ  зна́менїе: и҆ прⷪ҇ро́ка, гла́съ и҃. Подо́бенъ: Ѽ  пресла́внагѡ чꙋдесѐ! На стїхо́внѣ ѻ҆ктѡ́иха. Тропа́рь  прпⷣбныхъ, гла́съ д҃: Бж҃е ѻ҆тє́цъ на́шихъ: ное́мврїа въ  к҃-й де́нь. и҆ прⷪ҇ро́ка, гла́съ в҃: Прⷪ҇ро́ка твоегѡ̀  і҆езекі́илѧ: септе́мврїа въ д҃-й де́нь. На оу҆́трени,  канѡ́нъ ѻ҆ктѡ́иха є҆ди́нъ: и҆ ст҃ы́хъ два̀, на и҃:  прпⷣбныхъ, гла́съ д҃: и҆ прⷪ҇ро́ка, гла́съ и҃. По г҃-й  пѣ́сни, 
Конда́къ прⷪ҇ро́ка, гла́съ д҃. Подо́бенъ: Ꙗ҆ви́лсѧ  є҆сѝ: 
Бж҃їй ꙗ҆ви́лсѧ є҆сѝ прⷪ҇ро́къ і҆езекі́иле чꙋ́дне,  гдⷭ҇не воплоще́нїе всѣ̑мъ провозвѣсти́лъ є҆сѝ, сего̀  а҆́гнца и҆ зижди́телѧ сн҃а бж҃їѧ ꙗ҆́вльшасѧ во вѣ́ки. 
И҆ сѣда́ленъ прпⷣбныхъ, гла́съ є҃: Сла́ва прⷪ҇ро́ка,  гла́съ г҃. По ѕ҃-й пѣ́сни, 
Конда́къ прпⷣбныхъ, гла́съ в҃. Подо́бенъ: Твє́рдыѧ: 
Во пло́ти ꙗ҆́вльшасѧ безпло́тнаго, и҆ добродѣ́тельми  премі́рнѡ просїѧ́вшаго, сѷмеѡ́на равноа́гг҃льнаго и҆  бг҃оно́снаго восхва́лимъ, съ ни́мже і҆ѡа́нна  приснопа́мѧтнаго, вѣ́рою и҆ любо́вїю, ꙗ҆́кѡ молѧ́щыѧсѧ  гдⷭ҇ꙋ непреста́ннѡ ѡ҆ всѣ́хъ на́съ. 
к҃в. 🕃 Ст҃ы́ѧ мѷроно́сицы и҆ равноапⷭ҇льныѧ  марі́и магдали́ны: И҆ возвраще́нїе моще́й ст҃а́гѡ  сщ҃енномч҃нка фѡ́ки. 
Стїхи̑ры ст҃ы́ѧ, гла́съ и҃. Подо́бенъ: Ѽ пресла́внагѡ  чꙋдесѐ! и҆ ст҃а́гѡ, гла́съ д҃. Подо́бенъ: Да́лъ є҆сѝ  зна́менїе: Сла́ва, ст҃ы́ѧ, гла́съ ѕ҃: Пе́рвѣе ви́дѣвши: На  стїхо́внѣ ѻ҆ктѡ́иха. Сла́ва, ст҃ы́ѧ, гла́съ и҃: Во́лею  ѡ҆бнища́вшемꙋ: 
(с. тн҃д ѡ҆б..) 
Тропа́рь ст҃ы́ѧ, гла́съ а҃: 
Хрⷭ҇тꙋ̀ на́съ ра́ди ѿ дв҃ы ро́ждшемꙋсѧ чⷭ҇тна́ѧ  магдали́на марі́а послѣ́довала є҆сѝ, тогѡ̀ ѡ҆правда̑нїѧ  и҆ зако́ны хранѧ́щи: тѣ́мже дне́сь всест҃ꙋ́ю твою̀ па́мѧть  пра́зднꙋюще, грѣхѡ́въ разрѣше́нїе мл҃твами твои́ми  прїе́млемъ. 
И҆ ст҃а́гѡ, гла́съ д҃: И҆ нра́вѡмъ прича́стникъ:  септе́мврїа въ г҃-й де́нь. На оу҆́трени, канѡ́нъ ѻ҆ктѡ́иха  є҆ди́нъ, и҆ ст҃ы́хъ два̀: ст҃ы́ѧ, гла́съ и҃, и҆ ст҃а́гѡ,  гла́съ то́йже. По г҃-й пѣ́сни, 
Конда́къ фѡ́ки, гла́съ ѕ҃. Подо́бенъ: Є҆́же ѡ҆ на́съ: 
Ꙗ҆́кѡ ст҃и́тель приносѧ̀ ѻ҆́тче жє́ртвы, на коне́цъ  себѐ прине́слъ є҆сѝ же́ртвꙋ жи́вꙋ: свидѣ́тельствовавъ  зако́ннѡ ѡ҆ хрⷭ҇тѣ̀ бз҃ѣ, ѿ а҆́гг҃лъ оу҆крѣплѧ́емь, и҆  сме́рть и҆зволѧ́ѧ сы́й съ вопїю́щими тебѣ̀: прїидѝ фѡ́ко  съ на́ми, и҆ никто́же на ны̀. 
И҆ і҆́косъ, и҆ сѣда́ленъ ст҃ы́ѧ, гла́съ и҃: и҆ мч҃нка,  гла́съ д҃. По ѕ҃-й пѣ́сни, 
Конда́къ ст҃ы́ѧ, гла́съ г҃. Подо́бенъ: Дв҃а дне́сь: 
Предстоѧ́щи пресла́внаѧ оу҆ крⷭ҇та̀ сп҃сова, со и҆ны́ми  мно́гими, и҆ мт҃ри гдⷭ҇ни состра́ждꙋщи, и҆ сле́зы точа́щи,  сїѐ въ похвалꙋ̀ приноша́ше глаго́лющи: что̀ сїѐ є҆́сть  стра́нное чꙋ́до, содержа́й всю̀ тва́рь пострада́ти и҆зво́ли:  сла́ва держа́вѣ твое́й. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆  ст҃ы́ѧ. Сла́ва, мч҃нка. На стїхо́внѣ ѻ҆ктѡ́иха. Сла́ва,  мч҃нка, гла́съ д҃: Ѿ младе́нства бы́лъ є҆сѝ гдⷭ҇еви  рачи́тель: И҆ ны́нѣ, ст҃ы́ѧ, гла́съ и҃: Во́лею  ѡ҆бнища́вшемꙋ: На лїтꙋргі́и, бл҃жє́нна ѻ҆ктѡ́иха, и҆  ст҃ы́ѧ пѣ́снь г҃-ѧ, на д҃. Прокі́менъ, гла́съ д҃: Ди́венъ  бг҃ъ во ст҃ы́хъ свои́хъ, бг҃ъ і҆и҃левъ. Сті́хъ: Въ цр҃квахъ  бл҃гослови́те бг҃а: А҆по́столъ къ корі́нѳѧнѡмъ, зача́ло  рм҃а: Печа́ть моегѡ̀ а҆пⷭ҇льства: А҆ллилꙋ́їа, гла́съ а҃:  Терпѧ̀ потерпѣ́хъ гдⷭ҇а: (с. тн҃є) Є҆ѵⷢ҇лїе ѿ лꙋкѝ,  зача́ло л҃д: Прохожда́ше і҆и҃съ сквозѣ̀ гра́ды и҆ вє́си:  Прича́стенъ: Ра́дꙋйтесѧ: 
к҃г. Ст҃ы́хъ мч҃нкъ трофі́ма, ѳео́фїла, и҆ и҆̀же  съ ни́ми. 
Гдⷭ҇и воззва́хъ, стїхи̑ры, гла́съ а҃. Подо́бенъ:  Всехва́льнїи мч҃нцы: Тропа́рь: Мч҃нцы твоѝ гдⷭ҇и:  септе́мврїа въ к҃-й де́нь. Канѡ́нъ, гла́съ д҃. По г҃-й  пѣ́сни, сѣда́ленъ, гла́съ а҃. 
к҃д. 🕃 Ст҃ы́ѧ мч҃нцы хрїсті́ны: 
Ве́черъ, на Гдⷭ҇и воззва́хъ, стїхи̑ры на ѕ҃, гла́съ д҃.  Подо́бенъ: Ꙗ҆́кѡ до́блѧ: Хрⷭ҇тоиме́ннагѡ тѧ̀ зва́нїѧ:  Сла́ва, гла́съ в҃: Ꙗ҆́коже многоцѣ́нное мѵ́ро: На  стїхо́внѣ ѻ҆ктѡ́иха. Сла́ва, гла́съ в҃: Хрⷭ҇тоимени́томꙋ  зва́нїю: Тропа́рь, гла́съ д҃: А҆́гница твоѧ̀ і҆и҃се:  септе́мврїа въ ѕ҃і-й де́нь. На оу҆́трени, ѻ҆́ба канѡ́на  ѻ҆ктѡ́иха, и҆ ст҃ы́ѧ на ѕ҃, гла́съ и҃. По г҃-й пѣ́сни,  сѣда́ленъ, гла́съ а҃. По ѕ҃-й пѣ́сни: 
Конда́къ, гла́съ д҃. Подо́бенъ: Вознесы́йсѧ: 
Свѣтови́днаѧ голꙋби́ца позна́лсѧ є҆сѝ, крилѣ̀  и҆мꙋ́щи зла̑тѣ и҆ къ высотѣ̀ нбⷭ҇нѣй возлетѣ́ла є҆сѝ  хрїсті́но чⷭ҇тна́ѧ: тѣ́мже тво́й сла́вный пра́здникъ  соверша́емъ, вѣ́рою покланѧ́ющесѧ твои́хъ моще́й ра́цѣ,  и҆з̾ неѧ́же и҆стека́етъ всѣ̑мъ ѻ҆би́льнѡ и҆сцѣле́нїе  бж҃е́ственное, дꙋша́мъ же и҆ тѣ́лѡмъ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́ѧ: И҆ ны́нѣ бг҃оро́диченъ. На хвали́техъ  стїхи̑ры на д҃, гла́съ д҃, самогла́сны: Крⷭ҇тъ ꙗ҆́кѡ  ѻ҆рꙋ́жїе: Сла́ва, гла́съ є҃: Дѣ́вства твоегѡ̀: На  стїхо́внѣ ѻ҆ктѡ́иха: Сла́ва, гла́съ а҃: Съ вы́шними  си́лами: И҆ ны́нѣ, бг҃оро́диченъ, (с. тн҃є ѡ҆б.) и҆лѝ  крⷭ҇тобг҃оро́диченъ. На лїтꙋргі́и, бл҃жє́нна ѻ҆ктѡ́иха, на  д҃: и҆ ст҃ы́ѧ пѣ́снь г҃-ѧ, на д҃. Прокі́менъ, гла́съ д҃:  Ди́венъ бг҃ъ во ст҃ы́хъ свои́хъ: Сті́хъ: Въ цр҃квахъ  бл҃гослови́те: А҆по́столъ къ корі́нѳѧнѡмъ, зача́ло рп҃а:  Є҆ѵⷢ҇лїе лꙋкѝ, зача́ло л҃г. Прича́стенъ: Въ па́мѧть  вѣ́чнꙋю: 
🕂 Въ то́йже де́нь ст҃ы́хъ мч҃нкъ бори́са и҆  глѣ́ба, нарече́нныхъ во ст҃о́мъ кр҃ще́нїи, рѡма́на  и҆ даві́да. 
Соверша́етсѧ собо́ръ и҆́хъ, и҆дѣ́же лежа́тъ мо́щи  и҆́хъ, и҆ и҆дѣ́же хра́мъ и҆́хъ. 
Тропа́рь, гла́съ в҃: 
Правди̑ваѧ страстотє́рпца, и҆ и҆́стиннаѧ є҆ѵⷢ҇лїа  хрⷭ҇то́ва послꙋ́шатєлѧ, цѣломꙋ́дренный рѡма́не съ  неѕло́бнымъ даві́домъ, не сопроти́въ ста́ста врагꙋ̀ сꙋ́щꙋ  бра́тꙋ, оу҆бива́ющемꙋ тѣлеса̀ ва̑ша, дꙋша́мъ же коснꙋ́тисѧ  не могꙋ́щꙋ. да пла́четсѧ оу҆́бѡ ѕлы́й властолю́бецъ, вы́ же  ра́дꙋющесѧ съ ли́ки а҆́гг҃льскими, предстоѧ́ще ст҃ѣ́й  трⷪ҇цѣ, моли́тесѧ ѡ҆ держа́вѣ срѡ́дникѡвъ ва́шихъ,  бг҃оꙋго́днѣй бы́ти, и҆ сыновѡ́мъ рѡссі̑йскимъ сп҃сти́сѧ. 
Конда́къ, гла́съ г҃: 
Возсїѧ̀ дне́сь пресла́внаѧ па́мѧть ва́ша бл҃горо́днїи  стрⷭ҇тоте́рпцы хрⷭ҇тѡ́вы, рѡма́не и҆ даві́де, созыва́ющи  на́съ къ похвале́нїю хрⷭ҇та̀ бг҃а на́шегѡ. тѣ́мъ  притека́юще къ ра́цѣ моще́й ва́шихъ, и҆сцѣле́нїѧ да́ръ  прїе́млемъ, мл҃твами ва́шими ст҃і́и: вы́ бо бж҃е́ственнїи  вра́чеве є҆стѐ. 
к҃є. 🕃 Оу҆спе́нїе ст҃ы́ѧ а҆́нны, ма́тере  прест҃ы́ѧ бцⷣы. И҆ па́мѧть ст҃ы́хъ же́нъ ѻ҆лѷмпїа́ды  и҆ є҆ѵпраѯі́и. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры, гла́съ д҃. Подо́бенъ: Да́лъ є҆сѝ зна́менїе:  И҆́ны стїхи̑ры, (с. тн҃ѕ) гла́съ а҃. Подо́бенъ: Ѽ ди́внагѡ  чꙋдесѐ! Сла́ва, и҆ ны́нѣ, гла́съ и҃: И҆́же ѿ непло́дныхъ  чре́слъ: На стїхо́внѣ стїхи̑ры, гла́съ є҃. Подо́бенъ:  Ра́дꙋйсѧ: Сла́ва, и҆ ны́нѣ, гла́съ и҃: Прїиди́те всѧ̀  тва́рь: 
Тропа́рь, гла́съ д҃: 
Жи́знь ро́ждшꙋю, во чре́вѣ носи́ла є҆сѝ чи́стꙋю  бг҃ома́терь, бг҃омꙋ́драѧ а҆́нно: тѣ́мже къ прїѧ́тїю  нбⷭ҇номꙋ, и҆дѣ́же веселѧ́щихсѧ жили́ще, въ сла́вѣ  ра́дꙋющисѧ ны́нѣ преста́виласѧ є҆сѝ, чтꙋ́щымъ тѧ̀  любо́вїю, прегрѣше́нїй просѧ́щи ѡ҆чище́нїе  приснобл҃же́ннаѧ. 
Се́й тропа́рь глаго́летсѧ без̾ бг҃оро́дична. 
комм. Ст҃ы́хъ же же́нъ слꙋ́жба пое́тсѧ на  повече́рїи, и҆лѝ є҆гда̀ хо́щетъ є҆кклисїа́рхъ. 
На оу҆́трени, на Бг҃ъ гдⷭ҇ь, тропа́рь ст҃ы́ѧ а҆́нны,  три́жды: и҆ ѻ҆бы̑чныѧ каѳі̑смы, и҆ сѣда́льны ст҃ы́ѧ, и҆  чте́нїе. Канѡ́ны ѻ҆ктѡ́иха, ѻ҆́ба без̾ мч҃нчнѡвъ: и҆  ст҃ы́ѧ а҆́нны, на ѕ҃. Катава́сїа: Ѿве́рзꙋ оу҆ста̀ моѧ̑:  По г҃-й пѣ́сни, сѣда́ленъ, гла́съ и҃: Мт҃ри влⷣки и҆  творца̀: Сла́ва, и҆ ны́нѣ, то́йже. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Прароди́телей хрⷭ҇то́выхъ па́мѧть пра́зднꙋемъ, тѣ́хъ  вѣ́рнѡ просѧ́ще по́мощи, и҆зба́витисѧ всѣ̑мъ ѿ всѧ́кїѧ  ско́рби, зовꙋ́щымъ: бг҃ъ на́шъ съ на́ми, си́хъ прославле́й,  ꙗ҆́коже бл҃говолѝ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́ѧ: И҆ ны́нѣ, бг҃оро́диченъ. На хвали́техъ  стїхи̑ры, гла́съ а҃. Подо́бенъ: Нбⷭ҇ныхъ чинѡ́въ: Сла́ва, и҆  ны́нѣ, гла́съ в҃: Прїиди́те любодѣ́вственнїи всѝ:  Славосло́вїе вели́кое, и҆ ѿпꙋ́стъ. На лїтꙋргі́и,  бл҃жє́нна, пѣ́снь г҃-ѧ и҆ ѕ҃-ѧ. Прокі́менъ, гла́съ д҃:  Ди́венъ бг҃ъ во ст҃ы́хъ свои́хъ: Сті́хъ: Въ цр҃квахъ  бл҃гослови́те: А҆по́столъ къ гала́тѡмъ, зача́ло с҃і:  А҆враа́мъ два̀ сы́на и҆мѣ̀: (с. тн҃ѕ ѡ҆б.) А҆ллилꙋ́їа,  гла́съ а҃: Сп҃се́нїе првⷣныхъ ѿ гдⷭ҇а: Є҆ѵⷢ҇лїе лꙋкѝ,  зача́ло л҃ѕ: Никто́же свѣти́льника вже́гъ: Прича́стенъ:  Ра́дꙋйтесѧ: 
🕃 Въ то́йже де́нь прпⷣбнагѡ ѻ҆тца̀ на́шегѡ  мака́рїа желтово́дскагѡ, оу҆́нжескагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀. 
Тропа́рь, гла́съ є҃: 
Дне́сь гра́дъ тво́й га́личь тобо́ю хва́литсѧ: въ  концѣ́хъ бо є҆гѡ̀ пресвѣ́тлѡ ꙗ҆́кѡ ве́лїе со́лнце  возсїѧ́лъ є҆сѝ, и҆ чꙋдесы̀ твои́ми прпⷣбне мака́рїе всѧ̑  ѡ҆зари́лъ є҆сѝ. и҆ ны́нѣ моли́сѧ гдⷭ҇еви, и҆зба́витисѧ  дꙋша́мъ на́шымъ ѿ пре́лести вра́жїѧ, и҆ сп҃сти́сѧ гра́дꙋ  твоемꙋ̀ ѿ пога́нскагѡ наи́тїѧ. 
Конда́къ, гла́съ в҃: 
Вторы́й мѡѷсе́й ꙗ҆ви́лсѧ є҆сѝ прпⷣбне: ѻ҆́нъ бо  жезло́мъ мо́ре раздѣлѝ, ты́ же стра̑сти ꙗ҆́кѡ а҆мали́ка  побѣди́лъ є҆сѝ, и҆ непрохо́днꙋю пꙋсты́ню немѧте́жнымъ  оу҆мо́мъ проше́лъ є҆сѝ, въ не́йже мл҃твами твои́ми ве́лїе  чꙋ́до сотвори́лъ є҆сѝ: гла̑дныѧ лю́ди до и҆з̾ѻби́лїѧ  прекорми́лъ є҆сѝ. и҆ ны́нѣ моли́сѧ гдⷭ҇еви, пода́ти  всѣ̑мъ печа̑льнымъ оу҆тѣше́нїе, мака́рїе ѻ҆́тче  приснопа́мѧтне, и҆́же га́личестѣй странѣ̀ и҆ все́й  рѡссі́йстѣй землѝ похвала̀ и҆ оу҆твержде́нїе. 
к҃ѕ. Ст҃а́гѡ сщ҃енномч҃нка є҆рмола́а, и҆ и҆̀же съ  ни́мъ: 
Стїхи̑ры, гла́съ и҃. Подо́бенъ: Ѽ пресла́внагѡ чꙋдесѐ!  На стїхо́внѣ ѻ҆ктѡ́иха. Тропа́рь, гла́съ д҃: Мч҃нцы твоѝ  гдⷭ҇и: септе́мврїа въ к҃-й де́нь. На оу҆́трени, ѻ҆́ба  канѡ́на и҆ ѻ҆ктѡ́иха, и҆ ст҃а́гѡ на д҃, гла́съ и҃. По г҃-й  пѣ́сни, сѣда́ленъ, гла́съ и҃. По ѕ҃-й пѣ́сни, 
(с. тн҃з) 
Конда́къ, гла́съ д҃. Подо́бенъ: Вознесы́йсѧ: 
Ꙗ҆́кѡ ст҃и́тель бл҃гоче́стнѡ пожи́въ, и҆  сщ҃енномꙋче́нїѧ вѣне́цъ прїѧ́лъ є҆сѝ, і҆́дѡльскїѧ  жє́ртвы погаси́въ, до́брый па́стырь хрⷭ҇то́ва ста́да бы́лъ  є҆сѝ премꙋ́дре, и҆ пантелеи́монꙋ и҆́стинный оу҆чи́тель.  сегѡ̀ ра́ди почита́емъ тѧ̀ пѣ́сньми вопїю́ще: ѿ бѣ́дъ  и҆зба́ви на́съ при́снѡ мл҃твами твои́ми, є҆рмола́е ѻ҆́тче  на́шъ. 
Въ то́йже де́нь ст҃ы́ѧ мч҃нцы параске́ѵи: 
Тропа́рь, гла́съ и҃: 
Тща́нїе твоѐ зва́нїю прили́чно содѣ́лавши  тезоимени́таѧ, є҆динои́меннꙋю твою̀ вѣ́рꙋ въ жили́ще  наслѣ́довала є҆сѝ параске́ѵо стрⷭ҇тоте́рпице:  ѿѻнꙋ́дꙋже и҆злива́еши и҆сцѣлє́нїѧ, и҆ мо́лишисѧ ѡ҆  дꙋша́хъ на́шихъ. 
Конда́къ. гла́съ и҃. Подо́бенъ: Взбра́нной: 
Стрⷭ҇тоте́рпицѣ вѣ́рнїи пѣ́снь параске́ѵѣ прїиди́те  согла́снѡ воспои́мъ: ѡ҆блистава́етъ бо чꙋдесы̀ въ мі́рѣ,  ѿгонѧ́ющи пре́лести тьмꙋ̀, и҆ подаю́щи вѣ̑рнымъ  бл҃года́ть незави́стнꙋю, зовꙋ́щымъ: ра́дꙋйсѧ мꙋ́ченице  многострада́льнаѧ. 
к҃з. 🕃 Ст҃а́гѡ великомч҃нка и҆ цѣли́телѧ  пантелеи́мона: 
Стїхи̑ры на ѕ҃, гла́съ д҃. Подо́бенъ: Зва́нный свы́ше:  И҆́ны стїхи̑ры, гла́съ в҃, самогла́сны. Сла́ва, гла́съ ѕ҃:  Возсїѧ̀ дне́сь честна́ѧ па́мѧть: На стїхо́внѣ ѻ҆ктѡ́иха.  Сла́ва, гла́съ и҃: Ма́тернее возлюби́въ бл҃гоче́стїе: 
Тропа́рь, гла́съ г҃: 
Стрⷭ҇тоте́рпче ст҃ы́й и҆ цѣле́бниче пантелеи́моне,  молѝ ми́лостиваго бг҃а, да прегрѣше́нїй ѡ҆ставле́нїе  пода́стъ дꙋша́мъ на́шымъ. 
На оу҆́трени, ѻ҆́ба канѡ́на ѻ҆ктѡ́иха без̾  мч҃нчнѡвъ, и҆ ст҃а́гѡ на ѕ҃, гла́съ в҃. По г҃-й пѣ́сни,  сѣда́ленъ, гла́съ д҃. Сла́ва, гла́съ то́йже. По ѕ҃-й  пѣ́сни, 
(с. тн҃з ѡ҆б.) 
Конда́къ, гла́съ є҃: 
Подража́тель сы́й ми́лостивагѡ, и҆ и҆сцѣле́нїй  бл҃года́ть ѿ негѡ̀ прїе́мъ, стрⷭ҇тоте́рпче и҆ мꙋ́чениче  хрⷭ҇та̀ бг҃а, мл҃твами твои́ми дꙋшє́вныѧ на́шѧ недꙋ́ги  и҆сцѣлѝ, ѿгонѧ̀ при́снѡ борца̀ собла́зны ѿ вопїю́щихъ  вѣ́рнѡ: сп҃си́ ны гдⷭ҇и. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На хвали́техъ стїхи̑ры на д҃, гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, гла́съ д҃:  Дне́сь просїѧ̀ стрⷭ҇тоно́сца па́мѧть: И҆ ны́нѣ: Бцⷣе  всѣ́хъ цари́це: На стїхо́внѣ ѻ҆ктѡ́иха. Та́же ст҃а́гѡ  припѣ́въ: Првⷣникъ ꙗ҆́кѡ фі́нїѯъ процвѣте́тъ: И҆  пое́мъ стїхи́рꙋ, гла́съ а҃: По́двигомъ до́брымъ подвиза́лсѧ  є҆сѝ: Сла́ва, гла́съ є҃: Прїиди́те мч҃нколю́бцы: И҆  ны́нѣ, бг҃оро́диченъ. На лїтꙋргі́и, бл҃жє́нна ѻ҆ктѡ́иха,  на д҃: и҆ ст҃а́гѡ пѣ́снь г҃, на д҃. Прокі́менъ, гла́съ д҃:  Ди́венъ бг҃ъ во ст҃ы́хъ свои́хъ: Сті́хъ: Въ цр҃квахъ  бл҃гослови́те бг҃а: А҆по́столъ къ тїмоѳе́ю, зача́ло сч҃в:  Ча́до тїмоѳе́е, возмога́й ѡ҆ бл҃года́ти: А҆ллилꙋ́їа, гла́съ  в҃: Првⷣникъ ꙗ҆́кѡ фі́нїѯъ: Є҆ѵⷢ҇лїе і҆ѡа́нна, зача́ло  н҃в: Сѝ заповѣ́даю ва́мъ: Прича́стенъ: Въ па́мѧть  вѣ́чнꙋю: 
к҃и. Ст҃ы́хъ а҆пⷭ҇лъ и҆ дїа́конѡвъ: про́хѡра,  нїкано́ра, ті́мѡна и҆ парме́на. 
Стїхи̑ры, гла́съ а҃. Подо́бенъ: Нбⷭ҇ныхъ чинѡ́въ:  Тропа́рь, гла́съ г҃: А҆пⷭ҇ли ст҃і́и: ѻ҆ктѡ́врїа въ л҃а-й  де́нь. На оу҆́трени, ѻ҆́ба канѡ́на ѻ҆ктѡ́иха, и҆  а҆пⷭ҇лѡвъ на д҃, гла́съ д҃. По г҃-й пѣ́сни, сѣда́ленъ,  гла́съ г҃. По ѕ҃-й пѣ́сни, 
Конда́къ, гла́съ а҃. Подо́бенъ: Оу҆тро́бꙋ дв҃и́чꙋ: 
Дїа́кони честні́и и҆ самови́дцы сло́ва, и҆ сосꙋ́ди  и҆збра́ннїи (с. тн҃и) ꙗ҆ви́стесѧ вѣ́ры, нїкано́ръ,  про́хѡръ, парме́нъ и҆ ті́мѡнъ, сла́внїи: тѣ́мже де́нь  сщ҃е́ннꙋю па́мѧть ва́шꙋ пра́зднꙋемъ, въ весе́лїи се́рдца  ва́съ оу҆бл҃жа́юще. 
🕂 Въ то́йже де́нь пра́зднꙋемъ ꙗ҆вле́нїе і҆кѡ́ны  смоле́нскїѧ, прест҃ы́ѧ влⷣчцы на́шеѧ бцⷣы  ѻ҆дїги́трїа. 
Тропа́рь, гла́съ д҃: 
Къ бцⷣѣ прилѣ́жнѡ ны́нѣ притеце́мъ грѣ́шнїи и҆  смире́ннїи, и҆ припаде́мъ въ покаѧ́нїи зовꙋ́ще и҆з̾  глꙋбины̀ дꙋшѝ: влⷣчце помозѝ, на ны̀ млⷭ҇рдовавши.  потщи́сѧ погиба́емъ ѿ мно́жества прегрѣше́нїй: не  ѿвратѝ твоѧ̑ рабы̑ тщы̀, тѧ́ бо и҆ є҆ди́нꙋ наде́ждꙋ  и҆́мамы. 
Сла́ва, и҆ ны́нѣ: 
Не оу҆молчи́мъ никогда̀ бцⷣе, си̑лы твоѧ̑ глаго́лати  недосто́йнїи. а҆́ще бо ты̀ не бы̀ предстоѧ́ла молѧ́щи, кто̀  бы на́съ и҆зба́вилъ ѿ толи́кихъ бѣ́дъ; кто́ же бы  сохрани́лъ до ны́нѣ свобо́дны; не ѿстꙋ́пимъ влⷣчце ѿ  тебѐ: твоѧ̑ бо рабы̑ сп҃са́еши при́снѡ ѿ всѧ́кихъ  лю́тыхъ. 
Конда́къ, гла́съ ѕ҃: 
Не и҆́мамы и҆ны́ѧ по́мощи, не и҆́мамы и҆ны́ѧ наде́жды,  ра́звѣ тебѐ влⷣчце: ты̀ на́мъ помозѝ, на тебѐ  надѣ́емсѧ, и҆ тобо́ю хва́лимсѧ: твои́ бо є҆смы̀ рабѝ, да  не постыди́мсѧ. 
И҆́нъ конда́къ, гла́съ то́йже: 
Предста́тельство хрⷭ҇тїа́нъ непосты́дное, хода́тайство  ко творцꙋ̀ непрело́жное, не пре́зри грѣ́шныхъ моле́нїй  гла́сы: но предварѝ ꙗ҆́кѡ бл҃га́ѧ на по́мощь на́съ,  вѣ́рнѡ зовꙋ́щихъ тѝ: оу҆скорѝ на мл҃твꙋ, и҆ потщи́сѧ на  оу҆моле́нїе, предста́тельствꙋющи при́снѡ бцⷣе чтꙋ́щихъ  тѧ̀. 
(с. тн҃и ѡ҆б.) 
к҃ѳ. Ст҃а́гѡ мч҃нка каллїні́ка. 
Стїхи̑ры ѻ҆ктѡ́иха г҃: и҆ ст҃а́гѡ г҃, гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, гла́съ то́йже.  Самогла́сенъ: Благоче́стїѧ побо́рника: На стїхо́внѣ  ѻ҆ктѡ́иха: Тропа́рь, гла́съ д҃: Мч҃нкъ тво́й гдⷭ҇и:  септе́мврїа во в҃-й де́нь. На оу҆́трени ѻ҆́ба канѡ́на  ѻ҆ктѡ́иха: и҆ ст҃а́гѡ на д҃, гла́съ д҃. По г҃-й пѣ́сни,  сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Гѡ́рнѧѧ кра̑снаѧ досто́йнѡ ны́нѣ наслѣ́довалъ є҆сѝ:  хрⷭ҇то́вою бо ѕѣлѡ̀ любо́вїю разжже́гсѧ на ѻ҆́гнь  каллїні́че. тѣ́мъ мꙋ́жественнѡ дерзнꙋ́лъ є҆сѝ: є҆мꙋ́же  и҆ ны́нѣ предстоѧ̀ не преста́й молѧ̀ ѡ҆ всѣ́хъ на́съ. 
л҃. Ст҃ы́хъ а҆пⷭ҇лъ, сі́лы и҆ сїлꙋа́на, и҆ и҆̀же  съ ни́ми. 
Стїхи̑ры ѻ҆ктѡ́иха, г҃: и҆ а҆пⷭ҇лѡвъ, г҃, гла́съ д҃.  Подо́бенъ: Да́лъ є҆сѝ зна́менїе: На стїхо́внѣ ѻ҆ктѡ́иха:  Тропа́рь, гла́съ г҃: А҆пⷭ҇ли ст҃і́и: ѻ҆ктѡ́врїа въ л҃а-й  де́нь. На оу҆́трени, ѻ҆́ба канѡ́на ѻ҆ктѡ́иха: и҆  а҆пⷭ҇лѡвъ на д҃, гла́съ в҃. По г҃-й пѣ́сни, сѣда́ленъ,  гла́съ г҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Ло́зїе ꙗ҆ви́стесѧ хрⷭ҇то́ва вїногра́да, гро́здїе  приносѧ́ще мꙋ́дрїи въ добродѣ́телехъ, вїно̀ на́мъ сп҃се́нїѧ  и҆сточа́юще: є҆́же прїе́млюще весе́лїѧ и҆сполнѧ́емсѧ,  пра́зднꙋюще всечестнꙋ́ю ва́шꙋ па́мѧть: въ ню́же моли́тесѧ,  ѡ҆ ѡ҆ставле́нїи грѣхѡ́въ на́шихъ, гдⷭ҇ни а҆пⷭ҇ли. 
(с. тн҃ѳ) 
л҃а. 🕃 Предпра́зднство происхожде́нїѧ чⷭ҇тна́гѡ и҆  животворѧ́щагѡ крⷭ҇та̀ гдⷭ҇нѧ: И҆ ст҃а́гѡ и҆ првⷣнагѡ  є҆ѵдокі́ма. 
Стїхи̑ры крⷭ҇та̀ г҃, гла́съ а҃. Подо́бенъ: Нбⷭ҇ныхъ  чинѡ́въ: и҆ ст҃а́гѡ г҃, гла́съ и҃: Подо́бенъ: Ѽ  пресла́внагѡ чꙋдесѐ! Сла́ва, ст҃а́гѡ, гла́съ а҃: Ка́кѡ не  диви́мсѧ благоꙋ́мїю твоемꙋ̀: И҆ ны́нѣ, крⷭ҇та̀, гла́съ  то́йже: Дне́сь ꙗ҆́кѡ вои́стиннꙋ: На стїхо́внѣ ѻ҆ктѡ́иха:  Сла́ва, и҆ ны́нѣ, крⷭ҇та̀, гла́съ в҃: Ты́ ми покро́въ  держа́венъ: 
Тропа́рь ст҃а́гѡ, гла́съ д҃: 
Ѿ землѝ воззва́вый тѧ̀ къ нбⷭ҇нымъ селе́нїємъ,  соблюда́етъ и҆ по сме́рти невреди́мо тѣ́ло твоѐ, ст҃е  є҆ѵдокі́ме: ты́ бо въ цѣломꙋ́дрїи и҆ чи́стомъ жи́тельствѣ  бл҃же́нне жи́тельствовалъ є҆сѝ не ѡ҆скверни́въ пло́ти.  тѣ́мже со дерзнове́нїемъ молѝ хрⷭ҇та̀ бг҃а сп҃сти́сѧ  на́мъ. 
Сла́ва, и҆ ны́нѣ: Сп҃сѝ гдⷭ҇и лю́ди твоѧ̑: На  оу҆́трени, на Бг҃ъ гдⷭ҇ь, тропа́рь крⷭ҇та̀ два́жды: Сла́ва,  ст҃а́гѡ: И҆ ны́нѣ, крⷭ҇та̀. По ѻ҆бы́чныхъ каѳі́смахъ  сѣда́льны ѻ҆ктѡ́иха: и҆ чте́нїе. Канѡ́нъ ѻ҆ктѡ́иха  є҆ди́нъ: и҆ крⷭ҇та̀ на д҃, гла́съ а҃, и҆ ст҃а́гѡ на д҃,  гла́съ в҃. По г҃-й пѣ́сни, сѣда́ленъ, гла́съ д҃. Сла́ва,  и҆ ны́нѣ, предпра́зднства, гла́съ то́йже. По ѕ҃-й пѣ́сни, 
Конда́къ, гла́съ в҃: 
Вы́шнихъ жела́ѧ, съ вы́шними совокꙋплѧ́ѧсѧ, и҆  колесни́цꙋ ѻ҆́гненнꙋю, бж҃е́ственными восхожде́ньми  добродѣ́телей, соверши́лъ є҆сѝ дꙋ́шꙋ, пребл҃же́нне  є҆ѵдокі́ме: на землѝ пожи́въ ꙗ҆́кѡ безпло́тенъ,  зижди́телю всѣ́хъ бл҃гоꙋгоди́лъ є҆сѝ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. И҆ ны́нѣ, крⷭ҇та̀. На стїхо́внѣ  ѻ҆ктѡ́иха. Сла́ва, ст҃а́гѡ, гла́съ а҃: Ка́кѡ не диви́мсѧ  благоꙋ́мїю (с. тн҃ѳ ѡ҆б.) твоемꙋ̀: И҆ ны́нѣ, крⷭ҇та̀,  гла́съ ѕ҃: Прⷪ҇ро́честїи гла́си: На лїтꙋргі́и, прокі́менъ,  гла́съ з҃: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀.  Сті́хъ: Что̀ возда́мъ гдⷭ҇еви: А҆по́столъ къ гала́тѡмъ,  зача́ло сг҃і. А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ  гдⷭ҇а: Сті́хъ: Си́льно на землѝ бꙋ́детъ сѣ́мѧ є҆гѡ̀.  Є҆ѵⷢ҇лїе матѳе́а, зача́ло м҃г: Всѧ̑ мнѣ̀ прєдана̀ сꙋ́ть:  Прича́стенъ: Въ па́мѧть вѣ́чнꙋю: 
[зрѝ] Въ сі́й де́нь мѧ́со ѡ҆ставлѧ́ютъ правовѣ́рнїи.  а҆́ще среда̀ и҆лѝ пѧто́къ, въ а҃-й начина́юще по́стъ до  оу҆спе́нїѧ прест҃ы́ѧ бцⷣы, со всѧ́кимъ воздержа́нїемъ. не  подоба́етъ же тогда̀ ника́кѡ разрѣше́нїѧ ры́бы твори́ти,  кромѣ̀ преѡбраже́нїѧ гдⷭ҇нѧ. 


(с. т҃ѯ) 
Мѣ́сѧцъ а҆́ѵгꙋстъ, 
и҆мѣ́ѧй дне́й л҃а. 
Де́нь и҆́мать часѡ́въ г҃і, а҆ но́щь часѡ́въ а҃і. 
а҃. 🕃 Происхожде́нїе чⷭ҇тны́хъ дре́въ, чⷭ҇тна́гѡ  и҆ животворѧ́щагѡ крⷭ҇та̀: [Ѡ҆ крⷭ҇тѣ̀ чи́на  и҆зноше́нїѧ на прⷭ҇то́лъ зрѝ всегѡ̀ септе́мврїа въ д҃і-й  де́нь.] И҆ па́мѧть ст҃ы́хъ седмѝ мч҃нкъ маккавє́й, и҆  ма́тере и҆́хъ соломѡні́и, и҆ оу҆чи́телѧ и҆́хъ  є҆леаза́ра. 
Ве́черъ ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃: крⷭ҇та̀ г҃, гла́съ д҃. Подо́бенъ: Зва́нный  свы́ше: И҆ ст҃ы́хъ г҃, гла́съ а҃. Подо́бенъ: Всехва́льнїи  мч҃нцы: Сла́ва, гла́съ и҃: Ст҃і́и маккаве́и: И҆ ны́нѣ,  крⷭ҇та̀, гла́съ то́йже: Є҆го́же дре́вле мѡѷсе́й: На  стїхо́внѣ стїхи̑ры ѻ҆ктѡ́иха. Сла́ва, гла́съ и҃: Дꙋ́шы  првⷣныхъ: И҆ ны́нѣ, крⷭ҇та̀, гла́съ то́йже: Гла́съ  прⷪ҇ро́ка твоегѡ̀ мѡѷсе́а: Тропа́рь, гла́съ а҃: Болѣ́зньми  ст҃ы́хъ: ѻ҆ктѡ́врїа въ к҃д-й де́нь. Сла́ва, и҆ ны́нѣ,  крⷭ҇та̀, гла́съ то́йже: Сп҃сѝ гдⷭ҇и лю́ди твоѧ̑:  септе́мврїа въ д҃і-й де́нь. На оу҆́трени, на Бг҃ъ гдⷭ҇ь,  тропа́рь крⷭ҇та̀, два́жды. Сла́ва, мч҃нкѡвъ: И҆ ны́нѣ,  крⷭ҇та̀, и҆ ѻ҆бы̑чныѧ каѳі̑смы, и҆ сѣда́льны ѻ҆ктѡ́иха:  и҆ чте́нїе. Канѡ́нъ ѻ҆ктѡ́иха на д҃: и҆ крⷭ҇та̀ на ѕ҃,  гла́съ ѕ҃: и҆ мч҃нкѡвъ на д҃, гла́съ и҃. Катава́сїа: Крⷭ҇тъ  начерта́въ: По г҃-й пѣ́сни: 
(с. т҃ѯ ѡ҆б.) 
Конда́къ ст҃ы́хъ, гла́съ в҃. Подо́бенъ: Вы́шнихъ и҆щѧ̀: 
Премꙋ́дрости бж҃їѧ столпѝ седмочи́сленнїи, и҆  бж҃е́ственнагѡ свѣ́та свѣти́льницы седмосвѣ́щнїи,  маккаве́и всемꙋ́дрїи, пре́жде мч҃нкѡвъ преве́лїи мч҃нцы, съ  ни́миже всѣ́хъ бг҃ꙋ моли́тесѧ, сп҃сти́сѧ почита́ющымъ  ва́съ. 
И҆ і҆́косъ, и҆ сѣда́ленъ ст҃ы́хъ, гла́съ и҃. Сла́ва, и҆  ны́нѣ, крⷭ҇та̀, гла́съ ѕ҃. По ѕ҃-й пѣ́сни, 
Конда́къ крⷭ҇та̀, гла́съ д҃: 
Вознесы́йсѧ на крⷭ҇тъ во́лею, тезоимени́томꙋ твоемꙋ̀  но́вомꙋ жи́тельствꙋ щедрѡ́ты твоѧ̑ да́рꙋй хрⷭ҇тѐ бж҃е,  возвеселѝ си́лою твое́ю бл҃говѣ́рнаго і҆мпера́тора  на́шего, нїкола́ѧ а҆леѯа́ндровича, побѣ̑ды даѧ̀  є҆мꙋ̀ на сопоста́ты, посо́бїе и҆мꙋ́щꙋ твоѐ ѻ҆рꙋ́жїе  ми́ра, непобѣди́мꙋю побѣ́дꙋ. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха. Сла́ва, мч҃нкѡвъ: Чꙋ̑дныѧ воспое́мъ: И҆ ны́нѣ,  крⷭ҇та̀: Крⷭ҇тъ храни́тель: На хвали́техъ, стїхи̑ры на ѕ҃:  Крⷭ҇та̀ г҃, гла́съ а҃. Подо́бенъ: Нбⷭ҇ныхъ чинѡ́въ: и҆  ст҃ы́хъ г҃, самогла́сны, гла́съ то́йже. Сла́ва, гла́съ д҃:  На маккаве́и собра́вшꙋюсѧ ра́ть: И҆ ны́нѣ, крⷭ҇та̀, гла́съ  то́йже: Пособи́вый гдⷭ҇и кро́ткомꙋ дв҃дꙋ: Славосло́вїе  вели́кое ти́хѡ, и҆ со гла́сомъ. І҆ере́ю же ѡ҆блече́нꙋ сꙋ́щꙋ  во всю̀ ѻ҆де́ждꙋ сщ҃е́нническꙋю, прихо́дитъ съ кади́ломъ къ  ст҃ѣ́й трапе́зѣ, предходѧ́щꙋ є҆мꙋ̀ дїа́конꙋ съ лампа́дою,  и҆ кади́тъ ст҃ꙋ́ю трапе́зꙋ и҆ чⷭ҇тны́й крⷭ҇тъ: и҆ та́кѡ  взима́етъ чⷭ҇тны́й крⷭ҇тъ съ блю́домъ на главꙋ̀, и҆  и҆схо́дитъ сѣ́верными две́рьми и҆з̾ ѻ҆лтарѧ̀,  пред̾идꙋ́щымъ є҆мꙋ̀ со двѣма̀ лампа́дами, и҆ съ  кади́ломъ: прихо́дитъ же прѧ́мѡ црⷭ҇кихъ двере́й, и҆  стои́тъ, ѡ҆жида́ѧ конца̀ трист҃а́гѡ. кончава́емꙋ же  трист҃о́мꙋ, возглаша́етъ і҆ере́й: Премꙋ́дрость, про́сти. И҆  кли́рїцы пою́тъ тропа́рь: Сп҃сѝ гдⷭ҇и (с. тѯ҃а) лю́ди  твоѧ̑: три́жды. и҆ та́кѡ прихо́дитъ і҆ере́й, носѧ̀ на  главѣ̀ чⷭ҇тны́й крⷭ҇тъ пред̾ ст҃ы̑ѧ црⷭ҇кїѧ двє́ри ко  а҆нало́гїю, є҆мꙋ́же оу҆кра́шенꙋ сꙋ́щꙋ, полага́етъ на не́мъ  чⷭ҇тны́й крⷭ҇тъ, и҆ твори́тъ поклоне́нїе чⷭ҇тно́мꙋ крⷭ҇тꙋ̀,  три́жды, поѧ̀ тихогла́снѡ: Крⷭ҇тꙋ̀ твоемꙋ̀ покланѧ́емсѧ  влⷣко, и҆ ст҃о́е воскрⷭ҇нїе твоѐ сла́вимъ. И҆ ли́кове  то́же пою́тъ велегла́снѡ, три́жды. и҆ начина́ютъ  покланѧ́тисѧ, а҆́ще во ѻ҆би́тели, и҆гꙋ́менъ и҆лѝ и҆́нъ  пе́рвенствꙋѧй во сщ҃е́нныхъ. Та́кожде и҆ про́чїи сщ҃е́нницы,  покланѧ́ющесѧ пред̾ чⷭ҇тны́мъ крⷭ҇то́мъ два́жды. цѣлꙋ́етъ  же пре́жде старѣ́йшїй: и҆ по цѣлова́нїи па́ки покланѧ́ютсѧ  є҆ди́ножды. та́кожде творѧ́тъ и҆ про́чїи сщ҃е́нницы,  десна́ѧ страна̀ и҆ лѣ́ваѧ: та́кожде прихо́дѧтъ и҆ бра́тїѧ  два̀ два̀, покланѧ́ющесѧ по чи́нꙋ и҆́хъ. кла́нѧющымсѧ же  бра́тїѧмъ, Пое́мъ стїхи̑ры самогла́сны, гла́съ в҃, Прїиди́те  вѣ́рнїи: гла́съ є҃: Зрѧ́щи тѧ̀ тва́рь: гла́съ и҃: Дне́сь  влⷣка тва́ри: Сла́ва, и҆ ны́нѣ, гла́съ то́йже: Дне́сь  неприкоснове́нный: Посе́мъ є҆ктєнїѝ: Поми́лꙋй на́съ бж҃е,  и҆ И҆спо́лнимъ оу҆́треннюю мл҃твꙋ: и҆ ча́съ а҃-й. На  часѣ́хъ, тропа́рь крⷭ҇та̀. Сла́ва, ст҃ы́хъ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ крⷭ҇та̀,  и҆ соверше́нный ѿпꙋ́стъ. [зрѝ] Въ сі́й же а҃-й де́нь  а҆́ѵгꙋста во ѻ҆би́телехъ и҆ прихо́дскихъ хра́мѣхъ  соверша́ютъ чи́нъ сщ҃е́нїѧ воды̀, и҆ быва́етъ си́це:  Прїꙋгото́ванꙋ столꙋ̀ и҆ оу҆кра́шенꙋ, и҆ водѣ̀ въ ча́шѣ.  И҆лѝ и҆схо́димъ на и҆сто́чники. И҆ бл҃гослови́вшꙋ і҆ере́ю,  глаго́летсѧ трист҃о́е, и҆ ѱало́мъ рм҃в: Гдⷭ҇и оу҆слы́ши  мл҃твꙋ мою̀: Та́же, Бг҃ъ гдⷭ҇ь: во гла́съ д҃. И҆ тропа́рь:  Къ бцⷣѣ прилѣ́жнѡ: два́жды. Сла́ва, и҆ ны́нѣ: Не  оу҆молчи́мъ никогда̀ бцⷣе: Та́же, ѱало́мъ н҃: Поми́лꙋй  мѧ̀ бж҃е: Посе́мъ пою́тсѧ тропарѝ сщ҃е́нїѧ воды̀, (с.  тѯ҃а ѡ҆б.) гла́съ ѕ҃: Є҆́же ра́дꙋйсѧ а҆́гг҃ломъ  прїи́мшаѧ: И҆ про́чее по рѧ́дꙋ сщ҃е́нїѧ воды̀, ꙗ҆́кѡ  ѻ҆бы́чай. По ѿпꙋ́стѣ же ѡ҆бхо́дитъ і҆ере́й, и҆ кропи́тъ  внꙋ́трь монастырѧ̀, си́рѣчь, во и҆гꙋ́менскꙋю ке́ллїю, и҆ въ  трапе́зꙋ, и҆ кела́рню, и҆ пека́рню, и҆ въ ві́нницꙋ, и҆  пова́рню, и҆ жи̑тницы, и҆ по́гребъ, и҆ во всѧ̑ кє́ллїи  бра̑тскїѧ, кропѧ̀ и҆ ѡ҆сщ҃а́ѧ всѣ́хъ: и҆ возвра́щшесѧ  пое́мъ ча́съ г҃-й, и҆ ѕ҃-й. [зрѝ] А҆ и҆дѣ́же чи́нъ  ѡ҆сщ҃е́нїѧ воды̀ соверша́етсѧ на оу҆́трени, пое́мъ си́це:  По славосло́вїи и҆ по трист҃о́мъ, и҆ по тропарѣ̀: Сп҃сѝ  гдⷭ҇и лю́ди твоѧ̑: пою́тсѧ тропарѝ: Є҆́же ра́дꙋйсѧ: И҆  про́чее по рѧ́дꙋ ѡ҆сщ҃е́нїе воды̀, ꙗ҆́кѡ ѻ҆бы́чай. По  ѡ҆сщ҃е́нїи же воды̀ и҆ по стїхи́рахъ: И҆сто́чникъ  и҆сцѣле́нїй: и҆ При́зри на молє́нїѧ: и҆ Влⷣчце прїимѝ:  твори́мъ и҆ поклоне́нїе чⷭ҇тно́мꙋ крⷭ҇тꙋ̀, ꙗ҆́кѡ  предписа́сѧ. На часѣ́хъ, тропа́рь крⷭ҇та̀. Сла́ва, ст҃ы́хъ:  И҆ ны́нѣ, бг҃оро́диченъ часѡ́въ. По трист҃о́мъ кондакѝ  премѣнѧ́емъ. На лїтꙋргі́и, бл҃жє́нна, ѿ канѡ́на крⷭ҇та̀,  пѣ́снь г҃, на д҃: и҆ ст҃ы́хъ, пѣ́снь ѕ҃, на д҃. По вхо́дѣ  тропа́рь крⷭ҇та̀, и҆ мч҃нкѡвъ. Сла́ва, конда́къ мч҃нкѡвъ: И҆  ны́нѣ, крⷭ҇та̀. Трист҃о́е. прокі́менъ крⷭ҇та̀, гла́съ ѕ҃:  Сп҃сѝ гдⷭ҇и лю́ди твоѧ̑: Сті́хъ: Къ тебѣ̀ гдⷭ҇и воззовꙋ̀,  бж҃е мо́й: Дрꙋгі́й, мч҃нкѡвъ, гла́съ д҃: Ст҃ы̑мъ, и҆̀же  сꙋ́ть на землѝ є҆гѡ̀: А҆по́столъ крⷭ҇та̀, къ корі́нѳѧнѡмъ,  зача́ло рк҃є: Сло́во крⷭ҇тное: И҆ ст҃ы́хъ, ко є҆вре́ємъ,  зача́ло т҃л: Ст҃і́и всѝ, и҆̀же вѣ́рою побѣди́ша  ца̑рствїѧ: А҆ллилꙋ́їа, гла́съ д҃: Помѧнѝ со́нмъ тво́й,  є҆го́же стѧжа́лъ є҆сѝ и҆спе́рва. Сті́хъ: Бг҃ъ же цр҃ь  на́шъ пре́жде вѣ́ка: И҆ ст҃ы́хъ: Воззва́ша првⷣнїи:  Є҆ѵⷢ҇лїе крⷭ҇та̀, і҆ѡа́нна, зача́ло ѯ҃: Совѣ́тъ  сотвори́ша а҆рхїере́и и҆ ста́рцы на і҆и҃са: И҆ ст҃ы́хъ,  матѳе́а, зача́ло л҃и: Всѧ́къ оу҆́бѡ и҆́же и҆сповѣ́сть мѧ̀  пред̾ человѣ́ки: Прича́стенъ (с. тѯ҃в) крⷭ҇та̀:  Зна́менасѧ на на́съ: И҆ ст҃ы́хъ: Ра́дꙋйтесѧ: Рѧ́дъ же  вычита́емъ напре́дь, и҆лѝ под̾ зача́ло. 
комм. А҆́ще же а҃-й де́нь а҆́ѵгꙋста слꙋчи́тсѧ въ  недѣ́лю: 
[зрѝ] Въ сꙋббѡ́тꙋ ве́чера, на ма́лѣй вече́рни стїхи̑ры  воскрⷭ҇ны, и҆ бцⷣы, по ѻ҆бы́чаю. На вели́цѣй вече́рни, по  каѳі́смѣ, на Гдⷭ҇и воззва́хъ стїхи̑ры воскрⷭ҇ны г҃: и҆  а҆нато́лїевъ а҃: и҆ крⷭ҇та̀ г҃: и҆ мч҃нкѡвъ трѝ. Сла́ва,  крⷭ҇та̀: И҆ ны́нѣ, бг҃оро́диченъ а҃-й гла́са. На лїті́и  стїхи́ра хра́ма, и҆ мч҃нкѡвъ хвали̑тныѧ. Сла́ва, мч҃нкѡвъ:  И҆ ны́нѣ, бг҃оро́диченъ. На стїхо́внѣ ѻ҆ктѡ́иха  воскрⷭ҇ны. Сла́ва, мч҃нкѡвъ: И҆ ны́нѣ, крⷭ҇та̀. На  бл҃гослове́нїи хлѣ́бѡвъ тропа́рь: Бцⷣе дв҃о: два́жды, и҆  крⷭ҇та̀, є҆ди́ножды. та́же, Бꙋ́ди и҆́мѧ гдⷭ҇не: и҆ про́чее.  [зрѝ] А҆́ще ли нѣ́сть бдѣ́нїѧ, по Ны́нѣ ѿпꙋща́еши,  тропа́рь воскрⷭ҇нъ. Сла́ва, ст҃ы́хъ: И҆ ны́нѣ, крⷭ҇та̀. На  повече́рїи, по Досто́йно, конда́къ крⷭ҇та̀. На оу҆́трени,  на Бг҃ъ гдⷭ҇ь, тропа́рь воскрⷭ҇нъ два́жды. Сла́ва, мч҃нкѡвъ:  И҆ ны́нѣ, крⷭ҇та̀. Канѡ́нъ воскрⷭ҇нъ со і҆рмосо́мъ на д҃:  и҆ бцⷣы на два̀: и҆ крⷭ҇та̀ на д҃: и҆ мч҃нкѡвъ на д҃.  Катава́сїа: Крⷭ҇тъ начерта́въ: По г҃-й пѣ́сни, конда́къ  мч҃нкѡвъ, и҆ сѣда́ленъ два́жды. Сла́ва, и҆ ны́нѣ, крⷭ҇та̀.  По ѕ҃-й пѣ́сни, конда́къ и҆ і҆́косъ крⷭ҇та̀. Свѣти́ленъ  воскрⷭ҇нъ. Сла́ва, мч҃нкѡвъ. И҆ ны́нѣ, крⷭ҇та̀. На  хвали́техъ стїхи̑ры воскрⷭ҇ны д҃: и҆ крⷭ҇та̀ со сла́внымъ  д҃, со стїхѝ свои́ми: Возноси́те гдⷭ҇а бг҃а на́шего:  Сті́хъ: Бг҃ъ же цр҃ь на́шъ: Сла́ва, стїхи́ра є҆ѵⷢ҇льскаѧ:  И҆ ны́нѣ: Пребл҃гослове́нна є҆сѝ: Славосло́вїе вели́кое.  тропа́рь воскрⷭ҇нъ то́чїю. И҆ быва́етъ водоѡсщ҃е́нїе, и҆  поклоне́нїе крⷭ҇тꙋ̀: и҆ про́чее, ꙗ҆́коже вы́ше рече́сѧ. На  лїтꙋргі́и, бл҃жє́нна воскрⷭ҇на на д҃: и҆ крⷭ҇та̀ пѣ́снь  г҃-ѧ на д҃: и҆ мч҃нкѡвъ пѣ́снь ѕ҃-ѧ на д҃. По вхо́дѣ  тропа́рь воскрⷭ҇нъ, и҆ крⷭ҇та̀, и҆ мч҃нкѡвъ. (с. тѯ҃в  ѡ҆б.) та́же конда́къ воскрⷭ҇нъ. Сла́ва, мч҃нкѡвъ: И҆ ны́нѣ,  крⷭ҇та̀. Прокі́менъ, А҆ллилꙋ́їа, и҆ прича́стенъ крⷭ҇та̀, и҆  мч҃нкѡвъ А҆по́столъ, и҆ є҆ѵⷢ҇лїе рѧдово́е и҆ крⷭ҇та̀, и҆  мч҃нкѡвъ. 
комм. А҆́ще хра́мъ всемлⷭ҇тивагѡ сп҃са: 
Ве́черъ, Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и  воззва́хъ, стїхи̑ры на и҃: пра́здника д҃, гла́съ д҃.  Подо́бенъ: Да́лъ є҆сѝ зна́менїе: И҆ крⷭ҇та̀ д҃, гла́съ  то́йже. Подо́бенъ: Зва́нный свы́ше: Сла́ва, гла́съ то́йже.  самогла́сенъ: Живонача́льный и҆сто́чникъ: И҆ ны́нѣ,  крⷭ҇та̀, гла́съ и҃: Є҆го́же дре́вле мѡѷсе́й: Вхо́дъ,  прокі́менъ днѐ. чтє́нїѧ трѝ: а҃-е, При́тчей: Сы́не, не  пренебрега́й наказа́нїѧ гдⷭ҇нѧ: в҃-е, Прⷪ҇ро́чества  и҆са́їина: Та́кѡ глаго́летъ гдⷭ҇ь: ѿве́рзꙋтсѧ врата̀ твоѧ̑  і҆ерꙋсали́ме: г҃-е, При́тчей: Премꙋ́дрость созда̀ себѣ̀  до́мъ: На лїті́и стїхи̑ры самогла́сны, гла́съ а҃. Сла́ва, и҆  ны́нѣ, гла́съ є҃: Зрѧ́щи тѧ̀ тва́рь: На стїхо́внѣ  стїхи̑ры, гла́съ є҃. Самоподо́бенъ: Ра́дꙋйсѧ: Сла́ва,  гла́съ д҃: Ѻ҆ч҃ескихъ нѣ́дръ не ѡ҆ста́вль: И҆ ны́нѣ,  крⷭ҇та̀, гла́съ и҃: Гла́съ прⷪ҇ро́ка твоегѡ̀ мѡѷсе́а бж҃е:  По ны́нѣ ѿпꙋща́еши, 
Тропа́рь, гла́съ и҃: 
Съ вы́шнихъ призира́ѧ, оу҆бѡ́гїѧ прїе́млѧ, посѣтѝ  на́съ ѡ҆ѕло́блєнныѧ грѣхѝ, влⷣко всеми́лостиве: мл҃твами  бцⷣы да́рꙋй дꙋша́мъ на́шымъ ве́лїю млⷭ҇ть. 
Сла́ва, и҆ ны́нѣ, крⷭ҇та̀, гла́съ а҃: Сп҃сѝ гдⷭ҇и  лю́ди твоѧ̑: и҆ ѿпꙋ́стъ: На оу҆́трени, на Бг҃ъ гдⷭ҇ь,  тропа́рь пра́здника два́жды. Сла́ва, и҆ ны́нѣ, крⷭ҇та̀. По  а҃-й стїхоло́гїи сѣда́ленъ, гла́съ ѕ҃: То́кмѡ водрꙋзи́сѧ  дре́во: Сла́ва, и҆ ны́нѣ, то́йже. По в҃-й стїхоло́гїи  сѣда́ленъ, гла́съ ѕ҃: Дне́сь прⷪ҇ро́ческое и҆спо́лнисѧ  сло́во: Сла́ва, и҆ ны́нѣ, то́йже. И҆ чте́нїе во є҆ѵⷢ҇лїи  толково́мъ. По (с. тѯ҃г) полѷеле́и сѣда́ленъ, гла́съ и҃.  Подо́бенъ: Повелѣ́нное та́йнѡ: Въ раи́ мѧ пре́жде: Сла́ва,  и҆ ны́нѣ, то́йже. Степє́нна, а҃-й а҆нтїфѡ́нъ д҃-гѡ гла́са.  Прокі́менъ, гла́съ д҃: Ви́дѣша всѝ концы̀ землѝ сп҃се́нїе  бг҃а на́шегѡ. Сті́хъ: Воспо́йте гдⷭ҇еви пѣ́снь но́вꙋ,  ꙗ҆́кѡ ди̑вна сотворѝ гдⷭ҇ь. Всѧ́кое дыха́нїе: Є҆ѵⷢ҇лїе  і҆ѡа́нна, зача́ло м҃в ѿ полꙋ̀: Ѻ҆́ч҃е, просла́ви и҆́мѧ  твоѐ: По н҃-мъ ѱалмѣ̀, стїхи́ра, гла́съ ѕ҃: Крⷭ҇те  хрⷭ҇то́въ: Канѡ́нъ пра́здника, гла́съ и҃, со і҆рмосо́мъ на  и҃. і҆рмо́съ по два́жды, тропарѝ на ѕ҃: и҆ крⷭ҇та̀, гла́съ  ѕ҃, на ѕ҃. Катава́сїа: Крⷭ҇тъ начерта́въ: По г҃-й пѣ́сни, 
Конда́къ пра́здника, гла́съ д҃. Подо́бенъ: Ꙗ҆ви́лсѧ  є҆сѝ: 
Всѧ́кїѧ скве́рны, всеми́лостивый сп҃се, а҆́зъ бы́хъ  дѣ́латель, и҆ во ѿча́ѧнїѧ ро́въ па́дсѧ, но стеню̀ ѿ  се́рдца, и҆ вопїю̀ къ тебѣ̀ сло́ве: оу҆скорѝ ще́дрый, и҆  потщи́сѧ на по́мощь на́шꙋ, ꙗ҆́кѡ млⷭ҇тивъ. 
И҆ і҆́косъ, и҆ сѣда́ленъ, гла́съ д҃. Сла́ва, и҆ ны́нѣ,  крⷭ҇та̀, гла́съ и҃. Подо́бенъ: Повелѣ́нное: По ѕ҃-й  пѣ́сни, конда́къ крⷭ҇та̀, гла́съ д҃: Вознесы́йсѧ на крⷭ҇тъ:  и҆ і҆́косъ. Свѣти́ленъ пра́здника, два́жды. Сла́ва, и҆  ны́нѣ, крⷭ҇та̀. На хвали́техъ стїхи̑ры на ѕ҃, пра́здника  г҃, гла́съ д҃. Подо́бенъ: Да́лъ є҆сѝ зна́менїе: и҆ крⷭ҇та̀  г҃, гла́съ а҃. Подо́бенъ: Нбⷭ҇ныхъ чинѡ́въ: Сла́ва, и҆  ны́нѣ, гла́съ д҃: Пособи́вый гдⷭ҇и кро́ткомꙋ дв҃дꙋ:  Славосло́вїе вели́кое. Та́же ѡ҆сщ҃е́нїе воды̀, и҆  поклоне́нїе чⷭ҇тно́мꙋ крⷭ҇тꙋ̀, и҆ є҆ктєнїѝ, и҆ ѿпꙋ́стъ,  и҆ ча́съ а҃-й. На а҃-мъ часѣ̀, тропа́рь пра́здника. Сла́ва,  крⷭ҇та̀. И҆ ны́нѣ, бг҃оро́диченъ часѡ́въ. По трист҃о́мъ во  всѣ́хъ часѣ́хъ кондакѝ пра́здника и҆ крⷭ҇та̀,  премѣнѧ́юще глаго́лемъ, и҆ соверше́нный ѿпꙋ́стъ. На  лїтꙋргі́и, бл҃жє́нна ѿ канѡ́на пра́здника пѣ́снь г҃-ѧ,  и҆ (с. тѯ҃г ѡ҆б.) крⷭ҇та̀, пѣ́снь ѕ҃-ѧ, и҆ трист҃о́е.  Прокі́менъ, гла́съ ѕ҃: Сп҃сѝ гдⷭ҇и, лю́ди твоѧ̑, и҆  бл҃гословѝ достоѧ́нїе твоѐ. Сті́хъ: Къ тебѣ̀ гдⷭ҇и,  воззовꙋ̀, бж҃е мо́й, да не премолчи́ши ѿ менѐ. А҆по́столъ  къ корі́нѳѧнѡмъ, зача́ло рк҃є. А҆ллилꙋ́їа, гла́съ а҃:  Помѧнѝ со́нмъ тво́й, є҆го́же стѧжа́лъ є҆сѝ и҆спе́рва.  Сті́хъ: Бг҃ъ же цр҃ь на́шъ пре́жде вѣ́ка, содѣ́ла  сп҃се́нїе посредѣ̀ землѝ. Є҆ѵⷢ҇лїе і҆ѡа́нна, зача́ло  ѯ҃. На лїтꙋргі́и, пое́мъ Досто́йно: а҆ не і҆рмо́съ  крⷭ҇та̀. Прича́стенъ: Зна́менасѧ на на́съ свѣ́тъ лица̀  твоегѡ̀ гдⷭ҇и: 
в҃. 🕃 Пренесе́нїе моще́й ст҃а́гѡ первомч҃нка и҆  а҆рхїдїа́кона стефа́на. 
На Гдⷭ҇и воззва́хъ, стїхи̑ры ст҃а́гѡ на ѕ҃, гла́съ и҃.  Подо́бенъ: Ѽ пресла́внагѡ чꙋдесѐ! И҆́ны стїхи̑ры, гла́съ  в҃, самогла́сны. Сла́ва, гла́съ ѕ҃: Пе́рвый въ мч҃нцѣхъ: И҆  ны́нѣ, бг҃оро́диченъ, и҆лѝ крⷭ҇тобг҃оро́диченъ. На  стїхо́внѣ ѻ҆ктѡ́иха. Сла́ва, гла́съ и҃: Ра́дꙋйсѧ ѡ҆ гдⷭ҇ѣ  вѣнцено́сче: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. 
Тропа́рь, гла́съ д҃: 
Цр҃скимъ вѣнце́мъ вѣнча́сѧ тво́й ве́рхъ ѿ  страда́нїй, ꙗ҆̀же претерпѣ́лъ є҆сѝ по хрⷭ҇тѣ̀ бз҃ѣ,  мч҃нкѡвъ первострада́льче стефа́не: ты́ бо і҆ꙋде́йское  ѡ҆бличи́вый неи́стовство, ви́дѣлъ є҆сѝ твоего̀ сп҃са  ѻ҆деснꙋ́ю ѻ҆ц҃а̀: того̀ оу҆́бѡ молѝ ѡ҆ дꙋша́хъ на́шихъ. 
[зрѝ] По ѿпꙋще́нїи вече́рни вно́ситсѧ чⷭ҇тны́й  крⷭ҇тъ, і҆ере́ю ѡ҆болче́нꙋ въ фелѡ́нь, и҆ дїа́конꙋ въ  стїха́рь, со свѣща́ми и҆ кади́ломъ, пою́ще тропа́рь: Сп҃сѝ  гдⷭ҇и: и҆ конда́къ. и҆ полага́етсѧ на прⷭ҇то́лъ. На  оу҆́трени, на Бг҃ъ гдⷭ҇ь, тропа́рь мч҃нка, два́жды. Сла́ва,  и҆ ны́нѣ, бг҃оро́диченъ: и҆ (с. тѯ҃д) ѻ҆бы̑чныѧ  каѳі̑смы, и҆ сѣда́льны ѻ҆ктѡ́иха, и҆ чте́нїе. Ѻ҆́ба  канѡ́на ѻ҆ктѡ́иха, без̾ мч҃нчнѡвъ: и҆ ст҃а́гѡ на ѕ҃,  гла́съ и҃. По г҃-й пѣ́сни, сѣда́ленъ, гла́съ а҃, два́жды. 
По ѕ҃-й пѣ́сни, Конда́къ, гла́съ ѕ҃: 
Пе́рвый сѣ́ѧлсѧ є҆сѝ на землѝ нбⷭ҇нымъ дѣ́лателемъ,  всехва́льне стефа́не, пе́рвый на землѝ за хрⷭ҇та̀ кро́вь  и҆злїѧ́лъ є҆сѝ бл҃же́нне: пе́рвый ѿ негѡ̀ побѣ́ды  вѣнце́мъ оу҆вѧ́злсѧ є҆сѝ на нб҃сѣ́хъ, страда́льцєвъ  нача́ло, вѣне́чниче мч҃нкѡвъ первострада́льне. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На хвали́техъ стїхи̑ры ст҃а́гѡ на д҃,  гла́съ д҃. Подо́бенъ: Ꙗ҆́кѡ до́блѧ: Сла́ва, гла́съ то́йже.  Самогла́сенъ: Стефа́нъ до́брое нача́ло: На стїхо́внѣ  ѻ҆ктѡ́иха. Сла́ва, ст҃а́гѡ, гла́съ є҃: Первомч҃нче  а҆пⷭ҇ле: И҆ ны́нѣ, бг҃оро́диченъ. На лїтꙋргі́и, бл҃жє́нна  ѻ҆ктѡ́иха: и҆ а҆пⷭ҇ла пѣ́снь г҃-ѧ на д҃. Прокі́менъ,  гла́съ и҃: Во всю̀ зе́млю: Сті́хъ: Нб҃са̀ повѣ́даютъ сла́вꙋ  бж҃їю: А҆по́столъ дѣѧ́нїй, зача́ло з҃і: Стефа́нъ и҆спо́лнь  вѣ́ры и҆ си́лы: А҆ллилꙋ́їа, гла́съ а҃: И҆сповѣ́дѧтъ  нб҃са̀: Є҆ѵⷢ҇лїе матѳе́а, зача́ло п҃з: Человѣ́къ нѣ́кїй  бѣ̀ домови́тъ: Прича́стенъ: Во всю̀ зе́млю: 
🕃 Въ то́йже де́нь преставле́нїе ст҃а́гѡ  бл҃же́ннагѡ васі́лїа, хрⷭ҇та̀ ра́ди ю҆ро́дивагѡ,  моско́вскагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀. 
Тропа́рь, гла́съ и҃: 
Житїѐ твоѐ васі́лїе нело́жное, и҆ чистота̀ нескве́рна,  хрⷭ҇та̀ ра́ди тѣ́ло твоѐ и҆знꙋри́лъ є҆сѝ посто́мъ и҆  бдѣ́нїемъ, и҆ мра́зомъ и҆ теплото́ю со́лнечною, и҆ слото́ю  и҆ дожде́внымъ ѻ҆́блакомъ, и҆ просвѣти́сѧ лицѐ твоѐ  ꙗ҆́кѡ со́лнце: и҆ ны́нѣ прихо́дѧтъ къ (с. тѯ҃д ѡ҆б.)  тебѣ̀ рѡссі́йстїи наро́ди, цари́ же и҆ кнѧ́зи, и҆ всѝ  лю́дїе, прославлѧ́юще ст҃о́е твоѐ оу҆спе́нїе. тѣ́мъ  хрⷭ҇та̀ бг҃а молѝ, да и҆зба́витъ ны̀ ѿ ва́рварскагѡ  плѣне́нїѧ, и҆ междоꙋсо́бныѧ бра́ни, и҆ ми́ръ мі́рови  пода́стъ, и҆ дꙋша́мъ на́шымъ ве́лїю млⷭ҇ть. 
Конда́къ, гла́съ д҃: 
Дх҃омъ бж҃їимъ води́мь пребл҃же́нне васі́лїе, ѿтрѧ́слъ  є҆сѝ мїрскі́й мѧте́жъ, и҆ житїѧ̀ треволне́нїѧ возгнꙋша́лсѧ  є҆сѝ, и҆ совле́ксѧ ѡ҆дѣѧ́нїй тлѣ́нныхъ, и҆ ѡ҆бле́ксѧ въ  ри́зꙋ безстра́стїѧ, оу҆бѣжа́лъ є҆сѝ ловле́нїѧ льсти́вагѡ  мїроде́ржца, и҆ бы́лъ є҆сѝ стра́ненъ во твое́мъ ꙗ҆зы́цѣ,  и҆ па́че земна́гѡ бога́тства и҆збра́въ бога́тство нбⷭ҇ное,  оу҆вѧ́злсѧ є҆сѝ вѣнце́мъ терпѣ́нїѧ, и҆ ны́нѣ  пребл҃же́нне васі́лїе, молѝ хрⷭ҇та̀ бг҃а ѡ҆ творѧ́щихъ  ст҃ꙋ́ю па́мѧть твою̀, да зове́мъ тѝ: ра́дꙋйсѧ пребл҃же́нне  васі́лїе. 
г҃. Прпⷣбныхъ ѻ҆тє́цъ на́шихъ, і҆саа́кїа,  далма́та и҆ фа́ѵста. 
А҆ллилꙋ́їа, и҆лѝ тропа́рь. Стїхи̑ры бцⷣѣ, гла́съ и҃.  Подо́бенъ: Мч҃нцы твоѝ гдⷭ҇и: и҆ прпⷣбныхъ, гла́съ и҆  подо́бенъ то́йже. Тропа́рь, гла́съ д҃: Бж҃е ѻ҆тє́цъ  на́шихъ: ное́мврїа въ к҃-й де́нь. На оу҆́трени, ѻ҆́ба  канѡ́на ѻ҆ктѡ́иха: и҆ ст҃ы́хъ на д҃, гла́съ и҃. По г҃-й  пѣ́сни, сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ в҃. Подо́бенъ: Въ мл҃твахъ: 
Поще́нїемъ возсїѧ́вшыѧ ꙗ҆́кѡ свѣти̑ла, и҆ є҆́рєси  разврати́вшыѧ вѣ́рою, пѣ́сньми і҆саа́кїа восхва́лимъ, и҆  съ далма́томъ фа́ѵста, ꙗ҆́кѡ хрⷭ҇тѡ́вы оу҆го́дники: того̀  молѧ́щыѧ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ трⷪ҇ченъ. На  стїхо́внѣ ѻ҆ктѡ́иха. 
(с. тѯ҃є) 
🕃 Въ то́йже де́нь прпⷣбнагѡ а҆нтѡ́нїа  ри́млѧнина, новгоро́дскагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
Ве́тхїй ри́мъ ѻ҆те́чество твоѐ ѡ҆ста́вивъ, на ка́мень  ꙗ҆́кѡ на ле́гкїй кора́бль возше́лъ є҆сѝ: и҆ на не́мъ  па́че є҆стества̀ а҆́ки безпло́тенъ по вода́мъ ше́ствовалъ  є҆сѝ, промышле́нїемъ бжⷭ҇твеннагѡ ра́зꙋма направлѧ́емь,  вели́кагѡ нова́града дости́глъ є҆сѝ, и҆ ѻ҆би́тель въ  не́мъ сотвори́въ, тѣ́ло твоѐ въ не́й предложи́лъ є҆сѝ,  ꙗ҆́кѡ да́ръ ѡ҆сщ҃е́нъ. тѣ́мъ мо́лимъ тѧ̀ ѻ҆́тче  а҆нтѡ́нїе, молѝ хрⷭ҇та̀ бг҃а, да сп҃се́тъ дꙋ́шы на́шѧ. 
Конда́къ, гла́съ и҃. Подо́бенъ: Взбра́нной: 
Ри́мское воспита́нїе, вели́комꙋ же новꙋ́градꙋ  бл҃года́тное процвѣте́нїе, мно́гими бо трꙋды̀ и҆ по́двиги  въ не́мъ бг҃ꙋ оу҆годи́лъ є҆сѝ: сегѡ̀ ра́ди чꙋде́съ  дарова́нїѧ ѿ негѡ̀ сподо́билсѧ є҆сѝ, и҆ тѣ́ло твоѐ  мно́гими лѣ́ты соблюдѐ нетлѣ́нно. мы́ же сїѐ лобыза́юще,  ра́достнѡ ѿ дꙋшѝ вопїе́мъ тѝ: ра́дꙋйсѧ ѻ҆́тче  а҆нтѡ́нїе. 
д҃. Ст҃ы́хъ седмѝ ѻ҆трокѡ́въ, и҆̀же во є҆фе́сѣ:  И҆ ст҃ы́ѧ прпⷣбномч҃нцы є҆ѵдокі́и: 
А҆ллилꙋ́їа, и҆лѝ тропа́рь. Стїхи̑ры ѻ҆трокѡ́въ г҃,  гла́съ а҃. Подо́бенъ: Нбⷭ҇ныхъ чинѡ́въ: Тропа́рь, гла́съ д҃:  Мч҃нцы твоѝ гдⷭ҇и: септе́мврїа въ к҃-й де́нь. 
И҆лѝ се́й, гла́съ то́йже: 
Ве́лїѧ вѣ́ры чꙋдесѐ, въ пеще́рѣ ꙗ҆́кѡ въ черто́зѣ  црⷭ҇комъ ст҃і́и се́дмь ѻ҆́троцы пребы́ша, и҆ оу҆мро́ша  без̾ тлѝ: и҆ по мно́зѣхъ временѣ́хъ воста́ша ꙗ҆́кѡ ѿ  сна̀, во оу҆вѣре́нїе воскрⷭ҇нїѧ всѣ́хъ человѣ́кѡвъ.  тѣ́хъ мл҃твами хрⷭ҇тѐ бж҃е поми́лꙋй на́съ. 
(с. тѯ҃є ѡ҆б.) 
На оу҆́трени, ѻ҆́ба канѡ́на ѻ҆ктѡ́иха: и҆ ѻ҆трокѡ́въ  на д҃, гла́съ в҃. По г҃-й пѣ́сни, сѣда́ленъ, гла́съ д҃. По  ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Мі́ра сꙋ̑щаѧ тлѣ̑ннаѧ презрѣ́вше, и҆ нетлѣ̑нныѧ да́ры  прїе́мше, оу҆ме́рше, кромѣ̀ тлѣ́нїѧ пребы́ша: тѣ́мже  востаю́тъ по мно́гихъ лѣ́тѣхъ, всѐ погре́бше лю́тыхъ  невѣ́рїе: ꙗ҆̀же во хвале́нїи дне́сь вѣ́рнїи восхвалѧ́юще,  хрⷭ҇та̀ воспои́мъ. 
По ѳ҃-й пѣ́сни, свѣти́ленъ ѻ҆ктѡ́иха. Сла́ва,  ѻ҆трокѡ́въ: И҆. ны́нѣ, бг҃оро́диченъ. На стїхо́внѣ  ѻ҆ктѡ́иха. 
є҃. 🕃 Предпра́зднство преѡбраже́нїѧ гдⷭ҇а на́шегѡ  і҆и҃са хрⷭ҇та̀. И҆ ст҃а́гѡ мч҃нка є҆ѵсѷгні́а. 
Стїхи̑ры предпра́зднства г҃, гла́съ д҃. Подо́бенъ: Да́лъ  є҆сѝ зна́менїе: И҆ мч҃нка г҃, гла́съ то́йже: Подо́бенъ:  Ꙗ҆́кѡ до́блѧ: Сла́ва, и҆ ны́нѣ, предпра́зднства, гла́съ  є҃: Прїиди́те, взы́демъ на го́рꙋ гдⷭ҇ню: [А҆́ще сꙋббѡ́та,  И҆ ны́нѣ, догма́тїкъ.] На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: Припѣ́въ: Ми́лость и҆  и҆́стина срѣто́стѣсѧ: в҃-й, Бл҃же́ни лю́дїе вѣ́дꙋщїи  воскликнове́нїе: Сла́ва, и҆ ны́нѣ, гла́съ в҃: И҆́же на  горѣ̀ ѳавѡ́рстѣй: 
Тропа́рь, гла́съ д҃: 
Хрⷭ҇то́во преѡбраже́нїе пред̾ꙋсрѧ́щемъ, свѣ́тлѡ  торжествꙋ́юще предпра́зднствєннаѧ вѣ́рнїи, и҆ возопїи́мъ:  приспѣ̀ де́нь бж҃е́ственнагѡ весе́лїѧ, восхо́дитъ на го́рꙋ  ѳавѡ́рскꙋю влⷣка, бж҃ества̀ своегѡ̀ ѡ҆блиста́ти красотꙋ̀.  є҆ди́ножды. 
На оу҆́трени, на Бг҃ъ гдⷭ҇ь, тропа́рь предпра́зднства,  три́жды. и҆ ѻ҆бы̑чныѧ каѳі̑смы. По каѳі́смахъ сѣда́льны  предпра́зднства. Канѡ́нъ предпра́зднства, со і҆рмосо́мъ на  (с. тѯ҃ѕ) на ѕ҃, гла́съ д҃: и҆ трипѣ́снца на д҃: и҆  ст҃а́гѡ на д҃, гла́съ и҃. Подо́бнѣ пое́мъ и҃-ю, и҆ ѳ҃-ю  пѣ̑сни: г҃-ю же и҆ про́чыѧ пѣ̑сни да́же до ѻ҆сьмы́ѧ,  предпра́зднства со і҆рмосо́мъ на и҃: и҆ ст҃а́гѡ на д҃. 
комм. [зрѝ] [А҆́ще слꙋчи́тсѧ предпра́зднство въ  недѣ́лю, трипѣ́снецъ выпѣва́емъ на повече́рїи.] 
По г҃-й пѣ́сни, сѣда́ленъ ст҃а́гѡ, гла́съ д҃. По ѕ҃-й  пѣ́сни, Конда́къ предпра́зднства, гла́съ д҃. Подо́бенъ:  Ꙗ҆ви́лсѧ є҆сѝ: Бж҃е́ственнымъ дне́сь преѡбраже́нїемъ  человѣ́ческое всѐ є҆стество̀ просїѧва́етъ бж҃е́ственнѡ въ  весе́лїи зовꙋ́ще: преѡбразꙋ́етсѧ хрⷭ҇то́съ сп҃са́ѧй всѧ̑. 
И҆ і҆́косъ. По ѳ҃-й пѣ́сни, свѣти́ленъ  предпра́зднства. На стїхо́внѣ стїхи̑ры, гла́съ а҃.  Подо́бенъ: Нбⷭ҇ныхъ чинѡ́въ: съ припѣ́вы и҆́хъ. Сла́ва, и҆  ны́нѣ, гла́съ є҃: Зако́на и҆ прⷪ҇ро́кѡвъ тѧ̀ хрⷭ҇тѐ, На  лїтꙋргі́и, бл҃жє́нна ѿ канѡ́на предпра́зднства, пѣ́снь  г҃-ѧ и҆ ѕ҃-ѧ. А҆по́столъ и҆ є҆ѵⷢ҇лїе днѐ, и҆ оу҆́трешнее  под̾ зача́ло. 
🕅комм. Подоба́етъ вѣ́дати, а҆́ще слꙋчи́тсѧ  предпра́зднство преѡбраже́нїѧ хрⷭ҇то́ва въ недѣ́лю. 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны и҆  бцⷣы, по ѻ҆бы́чаю. На вели́цѣй вече́рни, по каѳі́смахъ,  на Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ  є҆ди́нъ: и҆ предпра́зднства г҃: и҆ мч҃нка г҃. Сла́ва,  предпра́зднства: И҆ ны́нѣ, бг҃оро́диченъ а҃-й настоѧ́щагѡ  гла́са. На лїті́и стїхи́ра хра́ма, и҆ предпра́зднства  стїхо́вна тогѡ̀ днѐ. Сла́ва, и҆ ны́нѣ, предпра́зднства. На  стїхо́внѣ стїхи̑ры воскрⷭ҇ны. Сла́ва, и҆ ны́нѣ,  предпра́зднства. На бл҃гослове́нїи хлѣ́бѡвъ, тропа́рь:  Бцⷣе дв҃о ра́дꙋйсѧ: три́жды. и҆ чте́нїе въ посла́нїихъ  а҆пⷭ҇льскихъ. [зрѝ] А҆ и҆дѣ́же нѣ́сть бдѣ́нїѧ, по Ны́нѣ  ѿпꙋща́еши, тропа́рь воскрⷭ҇нъ: Сла́ва, (с. тѯ҃ѕ ѡ҆б.) и҆  ны́нѣ, предпра́зднства. На повече́рїи, по Досто́йно,  конда́къ предпра́зднства. На оу҆́трени, тропа́рь воскрⷭ҇нъ,  два́жды. Сла́ва, и҆ ны́нѣ, предпра́зднства, и҆ про́чее до  канѡ́на воскрⷭ҇но. Канѡ́нъ воскрⷭ҇нъ со і҆рмосо́мъ на д҃: и҆  бцⷣы на в҃: и҆ предпра́зднства на д҃: и҆ ст҃а́гѡ на д҃.  Катава́сїа: Крⷭ҇тъ начерта́въ: По г҃-й пѣ́сни, конда́къ и҆  і҆́косъ предпра́зднства: и҆ сѣда́ленъ ст҃а́гѡ. Сла́ва, и҆  ны́нѣ, предпра́зднства. По ѕ҃-й пѣ́сни, конда́къ и҆  і҆́косъ воскрⷭ҇нъ. На ѳ҃-й пѣ́сни, пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ. два́жды. Сла́ва, и҆ ны́нѣ,  предпра́зднства. На хвали́техъ стїхи̑ры воскрⷭ҇ны д҃: и҆  предпра́зднства стїхи̑ры со сла́внымъ д҃. Сла́ва, стїхи́ра  є҆ѵⷢ҇льскаѧ. И҆ ны́нѣ: Пребл҃гослове́нна є҆сѝ:  Славосло́вїе вели́кое. Тропа́рь воскрⷭ҇нъ, є҆ктєнїѝ, и҆  ѿпꙋ́стъ, и҆ ѡ҆глаше́нїе стꙋді́тово, и҆ ѻ҆бы́чное  и҆схожде́нїе въ притво́ръ, и҆ ча́съ а҃-й. На а҃-мъ часѣ̀,  тропа́рь воскрⷭ҇нъ. Сла́ва, предпра́зднства. И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  предпра́зднства: та́кожде и҆ на про́чихъ часѣ́хъ глаго́лемъ  премѣнѧ́юще. На лїтꙋргі́и, бл҃жє́нна гла́са, на ѕ҃: и҆  предпра́зднства пѣ́снь г҃-ѧ. По вхо́дѣ тропа́рь воскрⷭ҇нъ,  предпра́зднства, и҆ хра́ма бцⷣы, а҆́ще є҆́сть, и҆ хра́ма  ст҃а́гѡ, и҆лѝ ст҃ы́ѧ. Та́же конда́къ воскрⷭ҇нъ. Сла́ва,  хра́ма ст҃а́гѡ, и҆лѝ ст҃ы́ѧ. И҆ ны́нѣ, предпра́зднства.  Прокі́менъ, а҆по́столъ, А҆ллилꙋ́їа, є҆ѵⷢ҇лїе и҆ прича́стенъ  днѐ. И҆ оу҆́треннїй а҆по́столъ, и҆ є҆ѵⷢ҇лїе рѧ́дъ, под̾  зача́ломъ. 
[зрѝ] Вѣ́стно бꙋ́ди: Ꙗ҆́кѡ а҆́ще слꙋчи́тсѧ пра́здникъ  хрⷭ҇то́ва преѡбраже́нїѧ въ недѣ́лю, ничто́же воскрⷭ҇но  пое́тсѧ, нижѐ є҆ѵⷢ҇лїе оу҆́треннее чте́тсѧ: но всѧ̀  слꙋ́жба пра́здника, ве́черъ, и҆ оу҆́трѡ, и҆ на лїтꙋргі́и,  неизмѣ́ннѡ. 
(с. тѯ҃з) 
ѕ҃. 🕀 Ст҃о́е преѡбраже́нїе гдⷭ҇а бг҃а и҆ сп҃са  на́шегѡ і҆и҃са хрⷭ҇та̀. 
На ма́лѣй вече́рни, стїхи̑ры на д҃, гла́съ а҃.  Подо́бенъ: Нбⷭ҇ныхъ чинѡ́въ: Сла́ва, и҆ ны́нѣ, гла́съ и҃:  Мра́къ зако́нный: На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: Дне́сь хрⷭ҇то́съ: Припѣ́въ  а҃-й: Твоѧ̑ сꙋ́ть нб҃са̀, и҆ твоѧ̀ є҆́сть землѧ̀. в҃-й:  Ѳавѡ́ръ и҆ є҆рмѡ́нъ ѡ҆ и҆́мени твое́мъ возра́дꙋетасѧ.  Сла́ва, и҆ ны́нѣ, гла́съ и҆ подо́бенъ то́йже: Ви́дѣша на  ѳавѡ́рѣ: 
Тропа́рь гла́съ з҃: 
Преѡбрази́лсѧ є҆сѝ на горѣ̀ хрⷭ҇тѐ бж҃е, показа́вый  оу҆ч҃нкѡ́мъ твои̑мъ сла́вꙋ твою̀, ꙗ҆́коже можа́хꙋ да  возсїѧ́етъ и҆ на́мъ грѣ̑шнымъ свѣ́тъ тво́й присносꙋ́щный,  мл҃твами бцⷣы, свѣтода́вче, сла́ва тебѣ̀. 
Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  стїхоло́гїа не быва́етъ, то́кмѡ а҆́ще є҆́сть недѣ́лѧ,  тогда̀ пое́мъ каѳі́смꙋ всю̀. А҆́ще въ понедѣ́льникъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ д҃,  самогла́сны: Пре́жде крⷭ҇та̀ твоегѡ̀ гдⷭ҇и: Сла́ва, и҆  ны́нѣ, гла́съ ѕ҃: Проѡбразꙋ́ѧ воскрⷭ҇нїе твоѐ. Вхо́дъ.  прокі́менъ днѐ. Чтє́нїѧ г҃: а҃-е: И҆схо́да: Речѐ гдⷭ҇ь къ  мѡѷсе́ю, взы́ди ко мнѣ̀ на го́рꙋ: в҃-е, И҆схо́да: Во  дне́хъ ѻ҆́нѣхъ, глаго́ла гдⷭ҇ь къ мѡѷсе́ю лице́мъ къ  лицꙋ̀: г҃-е, Црⷭ҇тва тре́тїѧгѡ: Во дне́хъ ѻ҆́нѣхъ, прїи́де  и҆лїа̀ въ вирсаві́ю: Посе́мъ є҆ктенїа̀. На лїті́и стїхи̑ры  пра́здника, гла́съ в҃: И҆́же свѣ́томъ твои́мъ: Сла́ва,  гла́съ є҃: Прїиди́те взы́демъ: И҆ ны́нѣ, гла́съ то́йже:  Закѡ́на и҆ прⷪ҇ро́кѡвъ: На стїхо́внѣ стїхи̑ры, гла́съ а҃,  самогла́сны: И҆́же дре́вле: съ припѣ́вы пи́санными на  ма́лѣй вече́рни. Сла́ва, и҆ ны́нѣ, (с. тѯ҃з ѡ҆б.) гла́съ  ѕ҃: Петрꙋ̀, и҆ і҆а́кѡвꙋ, и҆ і҆ѡа́ннꙋ: На бл҃гослове́нїи  хлѣ́бѡвъ, тропа́рь, гла́съ з҃: Преѡбрази́лсѧ є҆сѝ на  горѣ̀ хрⷭ҇тѐ бж҃е: три́жды. пи́санъ на ма́лѣй вече́рни.  И҆ Бꙋ́ди и҆́мѧ гдⷭ҇не: пѣ́нїемъ три́жды. ѱало́мъ л҃г:  Бл҃гословлю̀ гдⷭ҇а: до Не лиша́тсѧ всѧ́кагѡ бл҃га. И҆ чте́мъ  сло́во а҆наста́сїа сїна́йскагѡ, є҆мꙋ́же нача́ло: Ꙗ҆́кѡ  стра́шно мѣ́сто сїѐ: На оу҆́трени, на Бг҃ъ гдⷭ҇ь,  тропа́рь пра́здника, три́жды. и҆ ѻ҆бы̑чныѧ каѳі̑смы, и҆  сѣда́льны пра́здника: и҆ чте́мъ є҆ѵⷢ҇лїе въ толкова́нїи,  є҆́же ѿ лꙋкѝ. И҆ даю́тсѧ свѣщы̀ бра́тїѧмъ. По  полѷеле́и сѣда́льны пра́здника, и҆ чте́нїе. Степє́нна,  а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Ѳавѡ́ръ  и҆ є҆рмѡ́нъ ѡ҆ и҆́мени твое́мъ возра́дꙋетасѧ. Сті́хъ: Твоѧ̑  сꙋ́ть нб҃са̀, и҆ твоѧ̀ є҆́сть землѧ̀. Всѧ́кое дыха́нїе:  Сті́хъ: Хвали́те бг҃а во ст҃ы́хъ є҆гѡ̀. Є҆ѵⷢ҇лїе лꙋкѝ,  зача́ло м҃є: Поѧ́тъ і҆и҃съ петра̀ и҆ і҆ѡа́нна и҆ і҆а́кѡва:  ѱало́мъ н҃. Сла́ва, Всѧ́чєскаѧ дне́сь ра́дости  и҆спо́лнишасѧ, хрⷭ҇то́съ преѡбрази́сѧ пред̾ оу҆ч҃нкѝ. И҆  ны́нѣ, то́йже. Стїхи́ра, гла́съ є҃: Бж҃ества̀ твоегѡ̀  сп҃се: и҆ про́чее. Канѡ́на два̀: Є҆ди́нъ, кѵ́ръ космы̀,  гла́съ д҃. Дрꙋгі́й, кѵ́ръ і҆ѡа́нна, гла́съ и҃. І҆рмосы̀  ѻ҆бою̀ канѡ́нѡвъ, по два́жды: тропарѝ на в҃і. Катава́сїа:  Крⷭ҇тъ начерта́въ: По г҃-й пѣ́сни, сѣда́ленъ, гла́съ д҃.  Подо́бенъ: Оу҆диви́сѧ і҆ѡ́сифъ: Сла́ва, и҆ ны́нѣ, то́йже.  По ѕ҃-й пѣ́сни, 
Конда́къ, гла́съ з҃: 
На горѣ̀ преѡбрази́лсѧ є҆сѝ, и҆ ꙗ҆́коже вмѣща́хꙋ  оу҆ч҃нцы̀ твоѝ, сла́вꙋ твою̀, хрⷭ҇тѐ бж҃е, ви́дѣша: да  є҆гда́ тѧ оу҆́зрѧтъ распина́ема, страда́нїе оу҆́бѡ  оу҆разꙋмѣ́ютъ во́льное, мі́рови же проповѣ́дѧтъ, ꙗ҆́кѡ  ты̀ є҆сѝ вои́стиннꙋ ѻ҆́ч҃ее сїѧ́нїе. 
И҆ і҆́косъ. На ѳ҃-й пѣ́сни, Чⷭ҇тнѣ́йшꙋю не пое́мъ,  а҆́ще и҆ въ недѣ́лю, но пое́мъ припѣ́въ пра́здника:  Велича́й (с. тѯ҃и) дꙋшѐ моѧ̀: Па́ки вжига́ютъ свѣщы̀  бра́тїѧ. По ѳ҃-й пѣ́сни, свѣти́ленъ: Свѣ́те неизмѣ́нный:  три́жды. На хвали́техъ стїхи̑ры на д҃, гла́съ д҃. Подо́бенъ:  Зва́нный свы́ше: Сла́ва, и҆ ны́нѣ, гла́съ и҃: Поѧ́тъ  хрⷭ҇то́съ: Славосло́вїе вели́кое. По трист҃о́мъ, тропа́рь  пра́здника. Є҆ктєнїѝ, и҆ ѿпꙋ́стъ. И҆ дае́тсѧ є҆ле́й  бра́тїи ѿ канди́ла сп҃сова. Пою́щымъ на́мъ стїхи́рꙋ  самогла́снꙋ пра́здника, ю҆́же во́литъ є҆кклисїа́рхъ. и҆  ча́съ а҃-й, и҆ коне́чный ѿпꙋ́стъ. и҆ быва́етъ лїтꙋргі́а  пора́нꙋ, бдѣ́нїѧ ра́ди. На лїтꙋргі́и, А҆нтїфѡ́нъ а҃. Гла́съ  в҃: Сті́хъ а҃. ѱало́мъ ѯ҃є: Воскли́кните гдⷭ҇еви всѧ̀  землѧ̀, по́йте же и҆́мени є҆гѡ̀, дади́те сла́вꙋ хвалѣ̀  є҆гѡ̀. Мл҃твами бцⷣы сп҃се сп҃сѝ на́съ. Па́ки дрꙋгі́й  ли́къ то́йже сті́хъ: Воскли́кните гдⷭ҇еви: Мл҃твами бцⷣы  сп҃се сп҃сѝ на́съ. И҆ па́ки а҃-й ли́къ, сті́хъ в҃:  ѱало́мъ ѻ҃ѕ: Гла́съ гро́ма твоегѡ̀ въ колесѝ,  ѡ҆свѣти́ша мѡ́лнїѧ твоѧ̑ вселе́ннꙋю, подви́жесѧ и҆  тре́петна бы́сть землѧ̀. Мл҃твами бцⷣы сп҃се сп҃сѝ на́съ.  Та́же в҃-й ли́къ, сті́хъ г҃: ѱало́мъ р҃г: Во  и҆сповѣ́данїе и҆ въ велелѣ́потꙋ ѡ҆бле́клсѧ є҆сѝ,  ѡ҆дѣѧ́йсѧ свѣ́томъ ꙗ҆́кѡ ри́зою. Мл҃твами бцⷣы сп҃се  сп҃сѝ на́съ. Сла́ва, и҆ ны́нѣ: Мл҃твами бцⷣы сп҃се сп҃сѝ  на́съ. А҆нтїфѡ́нъ в҃-й: ѱало́мъ м҃з: Сті́хъ а҃: Го́ры  сїѡ́нскїѧ, ре́бра сѣ́верѡва, гра́дъ цр҃ѧ̀ вели́кагѡ. Сп҃си́  ны сн҃е бж҃їй, преѡбрази́выйсѧ на горѣ̀ пою́щыѧ тѝ:  а҆ллилꙋ́їа. Дрꙋгі́й ли́къ то́йже. Сті́хъ в҃: ѱало́мъ ѻ҃з:  И҆ введѐ ѧ҆̀ въ го́рꙋ ст҃ы́ни своеѧ̀, го́рꙋ сїю̀, ю҆́же  стѧжа̀ десни́ца є҆гѡ̀. Сп҃си́ ны сн҃е бж҃їй,  преѡбрази́выйсѧ на горѣ̀: Сті́хъ г҃: Го́рꙋ сїѡ́ню, ю҆́же  возлюбѝ и҆ созда̀ ꙗ҆́кѡ є҆диноро́га ст҃и́лище своѐ.  Сп҃си́ ны сн҃е бж҃їй, преѡбрази́выйсѧ на горѣ̀: Сла́ва, и҆  ны́нѣ: Є҆диноро́дный сн҃е и҆ сло́ве бж҃їй: (с. тѯ҃и  ѡ҆б.) А҆нтїфѡ́нъ г҃, ѱало́мъ рк҃д, гла́съ з҃. Сті́хъ а҃:  Надѣ́ющїйсѧ на гдⷭ҇а, ꙗ҆́кѡ гора̀ сїѡ́нъ не подви́житсѧ во  вѣ́къ. Тропа́рь: Преѡбрази́лсѧ є҆сѝ на горѣ̀ хрⷭ҇тѐ  бж҃е: Ве́сь до конца̀. Сті́хъ Го́ры ѻ҆́крестъ є҆гѡ̀, и҆  гдⷭ҇ь ѻ҆́крестъ люде́й свои́хъ ѿ ны́нѣ и҆ до вѣ́ка.  Тропа́рь: Преѡбрази́лсѧ є҆сѝ: ѱало́мъ д҃і. Сті́хъ г҃:  Гдⷭ҇и, кто̀ ѡ҆бита́етъ въ жили́щи твое́мъ; и҆лѝ кто̀  всели́тсѧ во ст҃ꙋ́ю го́рꙋ твою̀; Тропа́рь: Преѡбрази́лсѧ  є҆сѝ: ѱало́мъ к҃г. Сті́хъ д҃: Кто̀ взы́детъ на го́рꙋ  гдⷭ҇ню; и҆лѝ кто̀ ста́нетъ на мѣ́стѣ ст҃ѣ́мъ є҆гѡ̀;  Тропа́рь: Преѡбрази́лсѧ є҆сѝ: Вхо́дное: Гдⷭ҇и, послѝ  свѣ́тъ тво́й, и҆ и҆́стинꙋ твою̀, та̑ мѧ̀ наста́виста, и҆  введо́ста мѧ̀ въ го́рꙋ ст҃ꙋ́ю твою̀. Тропа́рь: Преѡбрази́лсѧ  є҆сѝ: Сла́ва, и҆ ны́нѣ: Конда́къ, гла́съ то́йже: На  горѣ̀ преѡбрази́лсѧ є҆сѝ: Трист҃о́е. Прокі́менъ, гла́съ  д҃: Ꙗ҆́кѡ возвели́чишасѧ дѣла̀ твоѧ̑ гдⷭ҇и, всѧ̑  премꙋ́дростїю сотвори́лъ є҆сѝ. Сті́хъ: Бл҃гословѝ дꙋшѐ  моѧ̀ гдⷭ҇а: А҆по́столъ петро́ва посла́нїѧ, зача́ло ѯ҃є:  Потщи́тесѧ и҆звѣ́стнѡ: А҆ллилꙋ́їа, гла́съ и҃: Твоѧ̑ сꙋ́ть  нб҃са̀: Сті́хъ: Бл҃же́ни лю́дїе: Є҆ѵⷢ҇лїе матѳе́а, зача́ло  ѻ҃: Поѧ́тъ і҆и҃съ петра̀, и҆ і҆а́кѡва, и҆ і҆ѡа́нна: За  Досто́йно і҆рмо́съ: Ржⷭ҇тво̀ твоѐ нетлѣ́нно: и҆ до  ѿда́нїѧ. Прича́стенъ: Гдⷭ҇и во свѣ́тѣ лица̀ твоегѡ̀  по́йдемъ, и҆ ѡ҆ и҆́мени твое́мъ возра́дꙋемсѧ во вѣ́ки. На  трапе́зѣ же разрѣша́емъ на ры́бꙋ, и҆ є҆ле́й, и҆ вїно̀,  а҆́ще и҆ среда̀ и҆лѝ пѧто́къ. [зрѝ] Подоба́етъ вѣ́дати,  ꙗ҆́кѡ преда́нїе и҆́мамы ѿ ст҃ы́хъ ѻ҆тє́цъ ѿ  сп҃си́тельнагѡ сегѡ̀ пра́здника преѡбраже́нїѧ, снѣда́ти  гро́здїе, и҆дѣ́же ѡ҆брѣта́етсѧ. Бл҃гослове́нїе прїе́мше  ѿ і҆ере́а. Принесе́нꙋ бы́вшꙋ гро́здїю въ це́рковь, и҆ по  а҆нафо́рѣ раздробле́нꙋ. Глаго́летсѧ же и҆ мл҃тва на  бл҃гослове́нїе гро́здїѧ. Внима́й: Ꙗ҆́кѡ а҆́ще кто̀ ѿ (с.  тѯ҃ѳ) ѿ бра́тїй снѣ́стъ гро́здїе пре́жде сицева́гѡ  пра́здника, то̀ преслꙋша́нїѧ запреще́нїе да прїи́метъ, и҆ да  не вкꙋ́ситъ гро́здїе чрез̾ ве́сь а҆́ѵгꙋстъ мѣ́сѧцъ, ꙗ҆́кѡ  заповѣ́данный оу҆ста́въ презрѣ́въ: ꙗ҆́кѡ да ѿ сегѡ̀  навы́кнꙋтъ и҆ про́чїи повинова́тисѧ оу҆ста́вꙋ ст҃ы́хъ  ѻ҆тє́цъ. Сїе́ же запреще́нїе быва́етъ и҆ блюдꙋ́щымъ  вїногра́ды бра́тїи. Гро́здїю же на трапе́зѣ по пра́здницѣ  се́мъ, три́жды въ недѣ́лю подоба́етъ предлага́тисѧ бра́тїи:  си́рѣчь въ понедѣ́льникъ, въ сре́дꙋ, въ пѧто́къ, да  вкꙋша́ютъ бра́тїѧ. Се́й оу҆ста́въ быва́етъ и҆ на смо́квахъ,  и҆ над̾ про́чими ѻ҆вощьмѝ: ꙗ҆́вѣ ꙗ҆́кѡ времена̀ и҆́хъ,  ко́е когда̀ приспѣ́етъ. Сїѧ̑ же глаго́лемъ кромѣ̀  приноси́мыхъ блюдꙋ́щымъ смѡ́кви, и҆ раздає́мымъ: снѣда́ютъ  бо сїѧ̑. 
з҃. Ст҃а́гѡ прпⷣбномч҃нка дометі́а. 
На Гдⷭ҇и воззва́хъ, стїхи̑ры пра́здника г҃, гла́съ д҃.  Подо́бенъ: Зва́нный свы́ше: И҆ ст҃а́гѡ г҃, гла́съ ѕ҃.  Подо́бенъ: Всю̀ ѿложи́вше: Сла́ва, и҆ ны́нѣ, пра́здника,  гла́съ ѕ҃: Проѡбразꙋ́ѧ воскрⷭ҇нїе твоѐ: Вхо́дъ. Прокі́менъ,  гла́съ з҃: Бг҃ъ на́шъ на нб҃сѝ и҆ на землѝ: со стїхѝ  є҆гѡ̀, пи́санъ і҆аннꙋа́рїа въ ѕ҃-й де́нь ве́чера. 
[зрѝ]комм. А҆́ще слꙋчи́тсѧ пра́здникъ се́й въ  сꙋббѡ́тꙋ: 
Въ пѧто́къ ве́чера, пое́мъ прокі́менъ вели́кїй, со  стїхѝ є҆гѡ̀. Въ сꙋббѡ́тꙋ же ве́чера, въ пра́здникъ, пое́мъ  прокі́менъ: Гдⷭ҇ь воцр҃и́сѧ: 
[зрѝ]комм. А҆́ще слꙋчи́тсѧ пра́здникъ се́й въ  недѣ́лю: 
Пое́мъ въ сꙋббѡ́тꙋ ве́чера прокі́менъ: Гдⷭ҇ь воцр҃и́сѧ:  со стїхѝ є҆гѡ̀. Въ недѣ́лю же ве́чера, пое́мъ прокі́менъ  вели́кїй, со стїхѝ є҆гѡ̀. Та́же, є҆ктенїа̀: Рце́мъ всѝ:  И҆ Сподо́би гдⷭ҇и: На стїхо́внѣ стїхи̑ры пра́здника, гла́съ  ѕ҃. (с. тѯ҃ѳ ѡ҆б.) Подо́бенъ: Тридне́венъ: Припѣ́вы же  глаго́лемъ, а҃-й: Твоѧ̑ сꙋ́ть нб҃са̀, и҆ твоѧ̀ є҆́сть  землѧ̀. в҃-й: Ѳавѡ́ръ и҆ є҆рмѡ́нъ ѡ҆ и҆́мени твое́мъ  возра́дꙋетасѧ. [и҆ до ѿда́нїѧ, ве́черъ и҆ оу҆́трѡ.]  Сла́ва, и҆ ны́нѣ, гла́съ є҃: Прїиди́те взы́демъ: 
Тропа́рь, гла́съ д҃: 
По́стнически предподвиза́всѧ на горѣ̀, оу҆́мнаѧ  врагѡ́въ ѡ҆полчє́нїѧ всеѻрꙋ́жїемъ крⷭ҇та̀ погꙋби́лъ є҆сѝ  всебл҃же́нне. па́ки же ко страда́льчествꙋ мꙋ́жески  ѡ҆бле́клсѧ є҆сѝ: и҆ ѻ҆бои́хъ ра́ди вѣнча́лсѧ є҆сѝ ѿ  бг҃а, прпⷣбномч҃нче дометі́е приснопа́мѧтне. 
Сла́ва, и҆ ны́нѣ, пра́здника. На повече́рїи конда́къ  пра́здника, и҆ до ѿда́нїѧ. На оу҆́трени, на Бг҃ъ гдⷭ҇ь,  тропа́рь пра́здника два́жды: и҆ ст҃а́гѡ. и҆ ѻ҆бы̑чныѧ  каѳі̑смы, и҆ сѣда́льны пра́здника. Канѡ́нъ пра́здника, со  і҆рмосо́мъ на и҃, д҃-гѡ гла́са, и҆ ст҃а́гѡ на д҃, гла́съ ѕ҃.  По г҃-й пѣ́сни, 
Конда́къ мч҃нка, гла́съ ѕ҃: 
Ꙗ҆́кѡ преѡби́дѣвъ тлѣ̑ннаѧ, и҆ до́лꙋ влекꙋ̑щаѧ  мꙋдрова̑нїѧ, прпⷣбномч҃нче дометі́е, вели́къ наста́вникъ  мона́хѡмъ показа́лсѧ є҆сѝ, не оу҆страши́всѧ ꙗ҆́рости  царѧ̀, не хотѧ́ща чти́ти хрⷭ҇та̀ и҆́стиннаго бг҃а. сегѡ̀  ра́ди и҆ сконча́лсѧ є҆сѝ, воспѣва́ѧ пѣ́снь: бг҃ъ є҆́сть  со мно́ю, и҆ никто́же на мѧ̀. 
И҆ сѣда́ленъ, гла́съ и҃. Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ пра́здника, два́жды. На стїхо́внѣ  стїхи̑ры пра́здника, гла́съ ѕ҃. Подо́бенъ: А҆́гг҃льскїѧ: съ  преждепи́санными припѣ́вы. Сла́ва, и҆ ны́нѣ, гла́съ є҃:  Зако́на и҆ прⷪ҇ро́кѡвъ тѧ̀ хрⷭ҇тѐ: На лїтꙋргі́и, бл҃жє́нна  пра́здника, пѣ́снь а҃-ѧ ѻ҆бои́хъ канѡ́нѡвъ, со і҆рмосо́мъ  на ѕ҃. Прокі́менъ пра́здника, и҆ ст҃а́гѡ, гла́съ з҃: Чⷭ҇тна̀  пред̾ гдⷭ҇емъ (с. т҃ѻ) сме́рть прпⷣбныхъ є҆гѡ̀. Сті́хъ:  Что̀ возда́мъ гдⷭ҇еви ѡ҆ всѣ́хъ: А҆по́столъ ко  є҆фесе́ємъ, зача́ло сл҃г: Возмога́йте ѡ҆ гдⷭ҇ѣ:  А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ  процвѣте́тъ: Є҆ѵⷢ҇лїе і҆ѡа́нна, зача́ло н҃в: Сѝ  заповѣ́даю ва́мъ: Прича́стенъ пра́здника, и҆ ст҃а́гѡ: Въ  па́мѧть вѣ́чнꙋю: [зрѝ] А҆́ще ли слꙋчи́тсѧ попра́зднство  преѡбраже́нїѧ хрⷭ҇то́ва въ сꙋббѡ́тꙋ, и҆ въ пѧто́къ: На Гдⷭ҇и  воззва́хъ: Сла́ва, пра́здника: И҆ ны́нѣ, бг҃оро́диченъ а҃-й  настоѧ́щагѡ гла́са. 
[зрѝ]комм. А҆́ще слꙋчи́тсѧ попра́зднство  преѡбраже́нїѧ хрⷭ҇то́ва въ недѣ́лю: 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны, и҆  бцⷣы, по ѻ҆бы́чаю: На вели́цѣй вече́рни, по ѻ҆бы́чной  каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃, и҆  а҆нато́лїевъ а҃: и҆ пра́здника г҃ тогѡ̀ днѐ: и҆ ст҃а́гѡ  мине́и г҃. [зрѝ] [А҆́ще ли пое́тсѧ ст҃ы́й на ѕ҃, и҆лѝ  є҆мꙋ́же и҆ полѷеле́й, пое́мъ стїхи̑ры воскрⷭ҇ны г҃, и҆  пра́здника г҃, и҆ ст҃а́гѡ д҃. Сла́ва, ст҃а́гѡ.] А҆́ще же нѝ,  Сла́ва, пра́здника: И҆ ны́нѣ, бг҃оро́диченъ а҃-й, гла́са.  На лїті́и стїхи̑ры пра́здника, тогѡ̀ днѐ рѧдовы̑ѧ  стїхѡ́вныѧ. Сла́ва, и҆ ны́нѣ, пра́здника, пи́санъ на  оу҆́трени на стїхо́внѣ. А҆́ще ли и҆́мать ст҃ы́й сла́вникъ:  Сла́ва, ст҃а́гѡ: И҆ ны́нѣ, пра́здника. На стїхо́внѣ  стїхи̑ры воскрⷭ҇ны. Сла́ва, ст҃а́гѡ, а҆́ще є҆́сть: И҆  ны́нѣ, пра́здника. А҆́ще ли нѝ, Сла́ва, и҆ ны́нѣ,  пра́здника. На бл҃гослове́нїи хлѣ́бѡвъ, тропа́рь: Бцⷣе  дв҃о: два́жды, и҆ пра́здника є҆ди́ножды. На оу҆́трени, на  Бг҃ъ гдⷭ҇ь: тропа́рь воскрⷭ҇нъ два́жды. Сла́ва, ст҃а́гѡ,  а҆́ще є҆́сть, И҆ ны́нѣ, пра́здника. А҆́ще ли нѝ, Сла́ва,  и҆ ны́нѣ, пра́здника. По каѳі́смахъ сѣда́льны воскрⷭ҇ны,  съ бг҃оро́дичны и҆́хъ. и҆ чте́нїе во є҆ѵⷢ҇лїи толково́мъ,  и҆ непоро́чны съ тропарѝ. ѵ҆пакоѝ гла́са. Степє́нна, и҆  прокі́менъ гла́са, и҆ Всѧ́кое дыха́нїе. є҆ѵⷢ҇лїе воскрⷭ҇но,  и҆ стїхи́ра воскрⷭ҇на. (с. т҃ѻ ѡ҆б.) Канѡ́нъ воскрⷭ҇нъ со  і҆рмосо́мъ на д҃: и҆ бцⷣы на в҃, и҆ пра́здника на д҃, и҆  ст҃а́гѡ на д҃. Катава́сїа: Ли́цы і҆и҃льтестїи: А҆́ще  полѷеле́й, и҆лѝ славосло́вїе, пое́мъ канѡ́нъ воскрⷭ҇нъ со  і҆рмосо́мъ на д҃, и҆ пра́здника на д҃, и҆ ст҃а́гѡ, на ѕ҃. По  г҃-й пѣ́сни, конда́къ пра́здника, и҆ ст҃а́гѡ, а҆́ще  и҆́мать, и҆ і҆́косъ, и҆ сѣда́ленъ ст҃а́гѡ. Сла́ва, и҆  ны́нѣ, пра́здника: и҆ чте́нїе. По ѕ҃-й пѣ́сни, конда́къ  воскрⷭ҇нъ, и҆ і҆́косъ, и҆ про́логъ. На ѳ҃ и҆ пѣ́сни, пое́мъ  Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, ст҃а́гѡ, а҆́ще  и҆́мать: а҆́ще ли нѝ, Сла́ва, и҆ ны́нѣ, пра́здника. На  хвали́техъ стїхи̑ры воскрⷭ҇ны д҃, и҆ ст҃а́гѡ, а҆́ще и҆́мать  подо́бны, г҃: и҆ самогла́сенъ и҆́же на сла́вꙋ пое́мъ съ  припѣ́вы є҆гѡ̀. А҆́ще ли не и҆́мать ст҃ы́й хвали́тныхъ,  пое́мъ воскрⷭ҇ны на д҃: и҆ пра́здника на д҃ тогѡ̀ днѐ  стїхѡ́вныѧ оу҆́трєннїѧ, съ припѣ́вы пра́здника. Сла́ва,  стїхи́ра є҆ѵⷢ҇льскаѧ. И҆ ны́нѣ: Пребл҃гослове́нна є҆сѝ:  Славосло́вїе вели́кое. По трист҃о́мъ тропа́рь воскрⷭ҇нъ  то́чїю. є҆ктєнїѝ, и҆ ѿпꙋ́стъ, и҆ ѡ҆глаше́нїе, и҆  ѻ҆бы́чное и҆схожде́нїе въ притво́ръ, и҆ ча́съ а҃. На а҃-мъ  часѣ̀, тропа́рь воскрⷭ҇нъ. Сла́ва, пра́здника: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника. Та́кожде и҆ въ про́чыѧ часы̀ глаго́лемъ конда́къ  пра́здника, и҆ воскрⷭ҇нъ премѣнѧ́юще. А҆́ще полѷеле́й, и҆  ст҃а́гѡ. На лїтꙋргі́и, бл҃жє́нна гла́са на ѕ҃: и҆  пра́здника пѣ́снь рѧдова́ѧ на д҃. А҆́ще ли и҆́мать ст҃ы́й  пѣ́снь: и҆ бл҃жє́нна воскрⷭ҇на на д҃: и҆ пра́здника  пѣ́снь рѧдова́ѧ на д҃: и҆ ст҃а́гѡ пѣ́снь ѕ҃-ѧ, на д҃. По  вхо́дѣ тропа́рь воскрⷭ҇нъ, и҆ пра́здника, та́же хра́ма и҆  ст҃а́гѡ, а҆́ще и҆́мать. Сла́ва, конда́къ ст҃а́гѡ. И҆ ны́нѣ,  пра́здника. А҆́ще ли не и҆́мать ст҃ы́й тропарѧ̀ и҆ кондака̀,  Сла́ва, воскрⷭ҇нъ. И҆ ны́нѣ, пра́здника. Прокі́менъ  воскрⷭ҇нъ гла́са, и҆ пра́здника. (с. тѻ҃а) А҆по́столъ и҆  є҆ѵⷢ҇лїе днѐ. Прича́стенъ: Хвали́те гдⷭ҇а съ нб҃съ: и҆  пра́здника. А҆́ще и҆́мать ст҃ы́й а҆по́столъ и҆ є҆ѵⷢ҇лїе:  тогда̀ пое́мъ прокі́менъ воскрⷭ҇нъ, гла́са, и҆ ст҃а́гѡ.  А҆по́столъ и҆ є҆ѵⷢ҇лїе днѐ, и҆ ст҃а́гѡ. Прича́стенъ:  Хвали́те гдⷭ҇а съ нб҃съ: И҆ ст҃а́гѡ. 
и҃. Ст҃а́гѡ є҆мїлїа́на и҆сповѣ́дника є҆пⷭ҇кпа  кѷзі́ческагѡ: 
Стїхи̑ры пра́здника г҃, гла́съ д҃. Подо́бенъ: Да́лъ  є҆сѝ зна́менїе: И҆ ст҃а́гѡ г҃, гла́съ то́йже. Подо́бенъ:  Зва́нный свы́ше: Сла́ва, и҆ ны́нѣ, пра́здника, гла́съ а҃:  И҆́же дре́вле съ мѡѷсе́емъ: На стїхо́внѣ стїхи̑ры  пра́здника, гла́съ в҃. Подо́бенъ: До́ме є҆ѵфра́ѳовъ: съ  припѣ́вомъ. Сла́ва, и҆ ны́нѣ, гла́съ а҃: Твоегѡ̀  є҆диноро́днагѡ сн҃а: Тропа́рь пра́здника. На оу҆́трени, на  Бг҃ъ гдⷭ҇ь, тропа́рь пра́здника, три́жды. ѻ҆бы̑чныѧ  каѳі̑смы, и҆ сѣда́льны пра́здника. Канѡ́нъ пра́здника, со  і҆рмосо́мъ на и҃, и҃-гѡ гла́са: и҆ ст҃а́гѡ на д҃, гла́съ а҃.  По г҃-й пѣ́сни, 
Конда́къ ст҃а́гѡ, гла́съ г҃: 
До́блѧго тѧ̀ побо́рника по трⷪ҇цѣ ꙗ҆́вльшасѧ, цр҃ковь  сла́витъ пою́ще є҆мїлїа́не, за ню́же пострада́лъ є҆сѝ:  сегѡ̀ ра́ди почита́емъ па́мѧть твою̀, ꙗ҆зы́ческагѡ  наше́ствїѧ и҆зба́ви рабы̑ твоѧ̑. 
И҆ сѣда́ленъ, гла́съ то́йже. Сла́ва, и҆ ны́нѣ,  пра́здника, гла́съ то́йже. По ѕ҃-й пѣ́сни, конда́къ  пра́здника, и҆ і҆́косъ. По ѳ҃-й пѣ́сни, свѣти́ленъ  пра́здника, два́жды. На стїхо́внѣ стїхи̑ры пра́здника,  гла́съ в҃. Подо́бенъ: До́ме є҆ѵфра́ѳовъ: съ припѣ́вы  и҆́хъ. Сла́ва, и҆ ны́нѣ, гла́съ а҃: Неѡдержи́мое твоегѡ̀:  На лїтꙋргі́и, бл҃жє́нна пра́здника, пѣ́снь г҃-ѧ ѻ҆бои́хъ  канѡ́нѡвъ, со і҆рмосо́мъ на ѕ҃. 
(с. тѻ҃а ѡ҆б.) 
ѳ҃. 🕂 Ст҃а́гѡ а҆пⷭ҇ла матѳі́а. 
На вели́цѣй вече́рни, пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ стїхи̑ры на и҃: пра́здника  г҃, гла́съ в҃. Подо́бенъ: Є҆гда̀ ѿ дре́ва: И҆ а҆пⷭ҇ла  є҃, гла́съ а҃: Подо́бенъ: Всехва́льнїи мч҃нцы: Сла́ва,  гла́съ ѕ҃: И҆злїѧ́сѧ бл҃года́ть: И҆ ны́нѣ, пра́здника,  гла́съ в҃: И҆́же свѣ́томъ твои́мъ: Вхо́дъ, прокі́менъ днѐ:  и҆ чтє́нїѧ г҃: а҃, дѣѧ́нїй ст҃ы́хъ а҆пⷭ҇лъ: Во дни̑ ты̑ѧ,  воста́въ пе́тръ: в҃, Собо́рнагѡ посла́нїѧ і҆ѡа́ннова:  Возлю́бленнїи, а҆́ще се́рдце на́ше: г҃, Тогѡ́же собо́рнагѡ  посла́нїѧ і҆ѡа́ннова: Возлю́бленнїи, а҆́ще си́це возлюби́лъ  є҆́сть на́съ бг҃ъ: На стїхо́внѣ, стїхи̑ры пра́здника,  гла́съ ѕ҃. Подо́бенъ: Тридне́венъ: Сла́ва, а҆пⷭ҇ла, гла́съ  в҃: Ре́вности бж҃е́ственныѧ: И҆ ны́нѣ, пра́здника, гла́съ  то́йже: И҆́же на горѣ̀ ѳавѡ́рстѣй: По трист҃о́мъ, Тропа́рь  а҆пⷭ҇ла, гла́съ г҃: А҆пⷭ҇ле ст҃ы́й матѳі́е: септе́мврїа въ  к҃в-й де́нь. Сла́ва, и҆ ны́нѣ, пра́здника. И҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь пра́здника, два́жды.  Сла́ва, а҆пⷭ҇ла: И҆ ны́нѣ, пра́здника. По каѳі́смахъ  сѣда́ленъ а҆пⷭ҇ла: Сла́ва, и҆ ны́нѣ, пра́здника. По  полѷеле́и сѣда́ленъ а҆пⷭ҇ла, гла́съ и҃, два́жды. Сла́ва,  и҆ ны́нѣ, пра́здника, гла́съ д҃. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀  зе́млю: Сті́хъ: Нб҃са̀ повѣ́даютъ: Всѧ́кое дыха́нїе:  Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀ стїхи́ра, гла́съ  ѕ҃: И҆злїѧ́сѧ бл҃года́ть: пи́сана на Гдⷭ҇и воззва́хъ:  Сла́ва. Канѡ́нъ пра́здника со і҆рмосо́мъ на ѕ҃, гла́съ д҃:  и҆ а҆пⷭ҇ла на и҃, гла́съ и҃. Катава́сїа пра́здника: Ли́цы  і҆и҃льтестїи: По г҃-й пѣ́сни, конда́къ и҆ і҆́косъ  пра́здника: и҆ сѣда́ленъ а҆пⷭ҇ла, гла́съ и҃, два́жды.  Сла́ва, и҆ ны́нѣ, пра́здника, гла́съ то́йже. По ѕ҃-й  пѣ́сни, (с. тѻ҃в) 
Конда́къ а҆пⷭ҇ла, гла́съ д҃. Подо́бенъ: Ꙗ҆ви́лсѧ  є҆сѝ: 
Свѣтоза́рное ꙗ҆́кѡ сл҃нце во ве́сь мі́ръ и҆зше́дшее  вѣща́нїе твоѐ, просвѣща́етъ ꙗ҆зы́ческꙋю цр҃ковь  бл҃года́тїю, чꙋдоно́сче матѳі́е а҆пⷭ҇ле. 
И҆ і҆́косъ, и҆ про́логъ. По ѳ҃-й пѣ́сни свѣти́ленъ  а҆пⷭ҇ла, два́жды. Сла́ва, и҆ ны́нѣ, пра́здника. На  хвали́техъ стїхи̑ры, на ѕ҃: пра́здника г҃, гла́съ в҃.  Подо́бенъ: До́ме є҆ѵфра́ѳовъ: И҆ а҆пⷭ҇ла г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ в҃: Ѡ҆ста́вивъ  земна̑ѧ: И҆ ны́нѣ, пра́здника, гла́съ то́йже: Ви́дѣша на  горѣ̀ ѳавѡ́рстѣй: Славосло́вїе вели́кое. По трист҃о́мъ,  тропа́рь а҆пⷭ҇ла. Сла́ва, и҆ ны́нѣ, пра́здника.  Є҆ктєнїѝ, и҆ ѿпꙋ́стъ, и҆ ча́съ а҃. На лїтꙋргі́и,  бл҃жє́нна пра́здника, пѣ́снь д҃, на д҃: и҆ а҆пⷭ҇ла пѣ́снь  ѕ҃, на д҃. Прокі́менъ пра́здника и҆ а҆пⷭ҇ла, гла́съ и҃: Во  всю̀ зе́млю: Сті́хъ: Нб҃са̀ повѣ́даютъ: А҆по́столъ  дѣѧ́нїй, зача́ло в҃: Возврати́шасѧ а҆пⷭ҇ли: А҆ллилꙋ́їа,  гла́съ а҃: И҆сповѣ́дѧтъ нб҃са̀: Є҆ѵⷢ҇лїе лꙋкѝ, зача́ло  м҃: Созва̀ і҆и҃съ ѻ҆бана́десѧте: Прича́стенъ пра́здника, и҆  а҆пⷭ҇ла: Во всю̀ зе́млю и҆зы́де вѣща́нїе и҆́хъ: 
і҃. Ст҃а́гѡ мч҃нка и҆ а҆рхїдїа́кона лаѵре́нтїа. 
Стїхи̑ры пра́здника г҃, гла́съ д҃. Подо́бенъ: Да́лъ  є҆сѝ зна́менїе: И҆ ст҃а́гѡ г҃: гла́съ а҃. Подо́бенъ:  Нбⷭ҇ныхъ чинѡ́въ: Сла́ва, и҆ ны́нѣ, пра́здника, гла́съ д҃:  Пре́жде крⷭ҇та̀ твоегѡ̀ гдⷭ҇и, гора̀ нб҃сѝ: На стїхо́внѣ  стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, пра́здника, гла́съ д҃:  Пре́жде крⷭ҇та̀ твоегѡ̀: Тропа́рь, гла́съ д҃: Мч҃нкъ тво́й  гдⷭ҇и, лаѵре́нтїй: септе́мврїа во в҃-й де́нь: и҆ пра́здника.  На оу҆́трени, ѻ҆бы̑чныѧ каѳі̑смы, и҆ сѣда́льны (с. тѻ҃в  ѡ҆б.) пра́здника. Канѡ́нъ пра́здника со і҆рмосо́мъ на и҃: и҆  ст҃а́гѡ на д҃, гла́съ д҃. По г҃-й пѣ́сни, 
Конда́къ ст҃а́гѡ, гла́съ в҃. Подо́бенъ: Вы́шнихъ и҆щѧ̀: 
Ѻ҆гне́мъ бж҃е́ственнымъ распали́въ се́рдце твоѐ,  ѻ҆́гнь страсте́й до конца̀ и҆спепели́лъ є҆сѝ,  страда́льцєвъ оу҆твержде́нїе, бг҃оно́се мч҃нче лаѵре́нтїе,  и҆ въ страда́нїихъ вопїѧ́лъ є҆сѝ вѣ́рнѡ: ничто́же мѧ̀  разлꙋчи́тъ любвѐ хрⷭ҇то́вы. 
И҆ і҆́косъ, и҆ сѣда́ленъ, гла́съ и҃. Сла́ва, и҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ пра́здника.  По ѳ҃-й пѣ́сни, свѣти́ленъ пра́здника, два́жды. На  стїхо́внѣ стїхи̑ры, пра́здника, гла́съ ѕ҃. Подо́бенъ:  А҆́гг҃льскїѧ: Сла́ва, и҆ ны́нѣ, гла́съ то́йже: Влⷣчце  чⷭ҇таѧ: На лїтꙋргі́и, бл҃жє́нна пра́здника, пѣ́снь є҃-ѧ  ѻ҆бои́хъ канѡ́нѡвъ, со і҆рмосо́мъ на ѕ҃. 
а҃і. Ст҃а́гѡ мч҃нка и҆ а҆рхїдїа́кона є҆́ѵпла. 
Стїхи̑ры пра́здника г҃, гла́съ а҃. Подо́бенъ: Нбⷭ҇ныхъ  чинѡ́въ: И҆ ст҃а́гѡ трѝ, гла́съ д҃. Подо́бенъ: Да́лъ є҆сѝ  зна́менїе: Сла́ва, и҆ ны́нѣ, пра́здника: Гора̀ ꙗ҆́же  и҆ногда̀: На стїхо́внѣ стїхи̑ры пра́здника, гла́съ в҃.  Подо́бенъ: До́ме є҆ѵфра́ѳовъ: Сла́ва, и҆ ны́нѣ, гла́съ д҃:  На горѣ̀ высо́цѣ: Тропа́рь, гла́съ д҃: Мч҃нкъ тво́й гдⷭ҇и:  септе́мврїа во в҃-й де́нь: и҆ пра́здника. На оу҆́трени, на  Бг҃ъ гдⷭ҇ь, тропа́рь пра́здника, два́жды. Сла́ва, мч҃нка: И҆  ны́нѣ, пра́здника. и҆ ѻ҆бы̑чныѧ каѳі̑смы, и҆ сѣда́льны  пра́здника. Канѡ́нъ пра́здника, со і҆рмосо́мъ на и҃: и҆  ст҃а́гѡ на д҃, гла́съ д҃. По г҃-й пѣ́сни, 
Конда́къ ст҃а́гѡ, гла́съ а҃. Подо́бенъ: Ли́къ  а҆́гг҃льскїй: 
Зако́ны хрⷭ҇тѡ́вы въ рꙋкꙋ̀ ѡ҆бносѧ̀, предста́лъ є҆сѝ  вопїѧ̀ врагѡ́мъ въ по́двизѣ: самозва́нъ є҆́сть  страда́льчествовати твердѣ́йши. (с. тѻ҃г) тѣ́мже  приклони́въ ра́достнѡ вы́ю твою̀, под̾ѧ́лъ є҆сѝ  оу҆сѣче́нїе мече́мъ, сконча́вый тече́нїе твоѐ. 
И҆ сѣда́ленъ, гла́съ а҃. Сла́ва, и҆ ны́нѣ, пра́здника,  гла́съ д҃. По ѕ҃-й пѣ́сни конда́къ и҆ і҆́косъ пра́здника.  По ѳ҃-й пѣ́сни, свѣти́ленъ пра́здника, два́жды. На  стїхо́внѣ, стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, гла́съ и҆ подо́бенъ то́йже:  Гла́съ ѻ҆ч҃ь съ нб҃сѐ: На лїтꙋргі́и, бл҃жє́нна  пра́здника, пѣ́снь ѕ҃-ѧ ѻ҆бои́хъ канѡ́нѡвъ, со і҆рмосо́мъ  на ѕ҃. 
в҃і. Ст҃ы́хъ мч҃нкъ, фѡ́тїѧ и҆ а҆нїки́ты: 
Пое́тсѧ же съ ни́ми слꙋ́жба и҆ ст҃а́гѡ маѯі́ма  и҆сповѣ́дника. Стїхи̑ры мч҃нкѡвъ г҃, гла́съ д҃. Подо́бенъ:  Да́лъ є҆сѝ зна́менїе: И҆ прпⷣбнагѡ г҃, гла́съ то́йже.  Подо́бенъ: Ꙗ҆́кѡ до́блѧ: Сла́ва, прпⷣбнагѡ, гла́съ и҃:  Мона́хѡвъ мно́жєства: И҆ ны́нѣ, пра́здника, гла́съ то́йже:  Мра́къ зако́нный: На стїхо́внѣ, стїхи̑ры пра́здника, гла́съ  в҃. Подо́бенъ: До́ме є҆ѵфра́ѳовъ: Сла́ва, прпⷣбнагѡ,  гла́съ ѕ҃: Прпⷣбне ѻ҆́тче, во всю̀ зе́млю: И҆ ны́нѣ,  пра́здника, гла́съ є҃: Бж҃ества̀ твоегѡ̀ сп҃се: Тропа́рь,  гла́съ д҃: Мч҃нцы твоѝ гдⷭ҇и: септе́мврїа въ к҃-й де́нь. И҆  прпⷣбнагѡ, гла́съ и҃: Правосла́вїѧ наста́вниче: ѻ҆ктѡ́врїа  въ а҃і-й де́нь. И҆ ны́нѣ, пра́здника. На оу҆́трени, на  Бг҃ъ гдⷭ҇ь, тропа́рь пра́здника, є҆ди́ножды: и҆ мч҃нкѡвъ,  є҆ди́ножды. Сла́ва, прпⷣбнагѡ: И҆ ны́нѣ, пра́здника: и҆  ѻ҆бы̑чныѧ каѳі̑смы: и҆ сѣда́льны пра́здника. Канѡ́нъ  пра́здника, со і҆рмосо́мъ на ѕ҃: и҆ мч҃нкѡвъ на д҃, гла́съ  д҃: и҆ прпⷣбнагѡ на д҃, гла́съ и҃. По г҃-й пѣ́сни, 
Конда́къ прпⷣбнагѡ, гла́съ ѕ҃. Подо́бенъ: Є҆́же ѡ҆  на́съ: 
Свѣ́тъ трисїѧ́нный все́льшїйсѧ въ дꙋ́шꙋ твою̀, сосꙋ́дъ  и҆збра́нъ (с. тѻ҃г ѡ҆б.) показа́ тѧ всебл҃же́нне,  ꙗ҆влѧ́юща бж҃е́ствєннаѧ концє́мъ: неꙋдобопости́жныхъ  разꙋмѣ́нїй ты̀ сказꙋ́ѧй бл҃же́нне, и҆ трⷪ҇цꙋ всѣ̑мъ  маѯі́ме воспроповѣ́дꙋѧй ꙗ҆́снѡ, пресꙋ́щнꙋю безнача́льнꙋ. 
И҆ і҆́косъ, и҆ сѣда́ленъ мч҃нкѡвъ, гла́съ д҃. Сла́ва,  прпⷣбнагѡ, гла́съ г҃. И҆ ны́нѣ, пра́здника. По ѕ҃-й  пѣ́сни, конда́къ и҆ і҆́косъ пра́здника. По ѳ҃-й пѣ́сни,  свѣти́ленъ прпⷣбнагѡ: Трꙋба̀ ꙗ҆ви́лсѧ є҆сѝ  премꙋ́дрости: Сла́ва, и҆ ны́нѣ, пра́здника. На стїхо́внѣ  пра́здника, гла́съ в҃. Подо́бенъ: До́ме є҆ѵфра́ѳовъ:  Сла́ва, и҆ ны́нѣ, то́йже. На лїтꙋргі́и, бл҃жє́нна  пра́здника, пѣ́снь з҃-ѧ, и҆ и҃-ѧ, ѿ ѻ҆бои́хъ канѡ́нѡвъ,  со і҆рмосо́мъ на ѕ҃. 
г҃і. Прпⷣбнагѡ ѻ҆тца̀ на́шегѡ маѯі́ма  и҆сповѣ́дника. Въ сі́й же де́нь ѿдае́тсѧ пра́здникъ  гдⷭ҇нѧ преѡбраже́нїѧ: и҆ пое́тсѧ слꙋ́жба всѧ̀ пра́здника. 
Ве́черъ, ѻ҆бы́чнаѧ каѳі́сма, на Гдⷭ҇и воззва́хъ,  стїхи̑ры пра́здника на ѕ҃, поє́мыѧ на са́мый пра́здникъ:  Сла́ва, и҆ ны́нѣ, пра́здника. А҆́ще сꙋббѡ́та. Сла́ва  пра́здника, И҆ ны́нѣ, догма́тїкъ настоѧ́щагѡ гла́са. На  стїхо́внѣ стїхи̑ры, и҆ Сла́ва, и҆ ны́нѣ, пра́здника.  Тропа́рь пра́здника. є҆ктенїа̀, и҆ ѿпꙋ́стъ. На  повече́рїи, по трист҃о́мъ конда́къ пра́здника. Полꙋ́нощницꙋ  же пое́мъ по ѻ҆бы́чаю, съ тропарѝ дневны́ми. На  оу҆́трени, на Бг҃ъ гдⷭ҇ь, тропа́рь пра́здника, три́жды. По  каѳі́смахъ сѣда́льны пра́здника. Канѡ́нъ пра́здника со  і҆рмосо́мъ на и҃: дрꙋгі́й без̾ і҆рмосѡ́въ на ѕ҃.  Катава́сїа: Крⷭ҇тъ начерта́въ: ѻ҆́ба ли̑ка вкꙋ́пѣ. По г҃-й  пѣ́сни, сѣда́ленъ два́жды. По ѕ҃-й пѣ́сни, конда́къ и҆  і҆́косъ пра́здника. На ѳ҃-й пѣ́сни, Чⷭ҇тнѣ́йшꙋю не пое́мъ:  но пое́мъ припѣ́въ пра́здника. Свѣти́ленъ пра́здника,  два́жды. На хвали́техъ стїхи̑ры пра́здника, на д҃. Сла́ва,  (с. тѻ҃д) и҆ ны́нѣ, пра́здника. Славосло́вїе вели́кое. По  трист҃о́мъ тропа́рь пра́здника, є҆ктєнїѝ, ѡ҆глаше́нїе, и҆  ѿпꙋ́стъ: и҆ ѻ҆бы́чное и҆схожде́нїе, и҆ ча́съ а҃-й въ  притво́рѣ. На лїтꙋргі́и, бл҃жє́нна, ѻ҆бои́хъ канѡ́нѡвъ  пѣ́снь ѳ҃-ѧ, со і҆рмосо́мъ на и҃. тропа́рь пра́здника.  Сла́ва, и҆ ны́нѣ, конда́къ пра́здника. Прокі́менъ,  А҆ллилꙋ́їа, и҆ прича́стенъ пра́здника, а҆по́столъ и҆  є҆ѵⷢ҇лїе днѐ то́чїю. 
🕅комм. А҆́ще ли слꙋчи́тсѧ ѿда́нїе  пра́здника преѡбраже́нїѧ хрⷭ҇то́ва въ недѣ́лю. 
На ма́лѣй вече́рни, стїхи̑ры воскрⷭ҇ны. На стїхо́внѣ  стїхи́ра воскрⷭ҇на, и҆ пра́здника стїхо́вна, съ припѣ́вы  свои́ми вели́кїѧ вече́рни. Сла́ва, и҆ ны́нѣ, пра́здника.  тропа́рь воскрⷭ҇нъ. Сла́ва, и҆ ны́нѣ, пра́здника. На  вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны  г҃, и҆ а҆нато́лїевъ є҆ди́нъ: и҆ пра́здника ѕ҃, поє́мыѧ на  са́мый пра́здникъ. Сла́ва, пра́здника: И҆ ны́нѣ,  бг҃оро́диченъ пе́рвый, гла́са. На лїті́и стїхи̑ры, и҆  Сла́ва, и҆ ны́нѣ, пра́здника. На стїхо́внѣ стїхи̑ры  воскрⷭ҇ны: Сла́ва, и҆ ны́нѣ, пра́здника. По трист҃о́мъ  тропа́рь: Бцⷣе дв҃о, два́жды, и҆ пра́здника, є҆ди́ножды.  и҆ бл҃гослове́нїе хлѣ́бѡвъ, и҆ чте́нїе. На оу҆́трени, на  Бг҃ъ гдⷭ҇ь, тропа́рь воскрⷭ҇нъ, два́жды. Сла́ва, и҆ ны́нѣ,  пра́здника. По каѳі́смахъ сѣда́льны воскрⷭ҇ны, съ  бг҃оро́дичны и҆́хъ: и҆ чте́нїе во є҆ѵⷢ҇лїи, недѣ́лѧ рѧ́дъ,  и҆ прѡ́чаѧ по ѻ҆бы́чаю. Канѡ́нъ воскрⷭ҇нъ со і҆рмосо́мъ на  д҃, и҆ бцⷣы на в҃: и҆ пра́здника ѻ҆́ба канѡ́на, на и҃.  Катава́сїа: Крⷭ҇тъ начерта́въ: ѻ҆́ба ли̑ка вкꙋ́пѣ. По г҃-й  пѣ́сни, конда́къ и҆ і҆́косъ пра́здника, и҆ сѣда́ленъ  пра́здника два́жды: По ѕ҃-й пѣ́сни, конда́къ и҆ і҆́косъ  воскрⷭ҇нъ. На ѳ҃-й пѣ́сни, пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ. Сла́ва, и҆ ны́нѣ, пра́здника. На (с. тѻ҃д ѡ҆б.)  хвали́техъ стїхи̑ры воскрⷭ҇ны д҃: и҆ пра́здника д҃. со  сла́внымъ, съ припѣ́вы пра́здничными. Сла́ва, стїхи́ра  є҆ѵⷢ҇льскаѧ. И҆ ны́нѣ, Пребл҃гослове́нна є҆сѝ:  Славосло́вїе вели́кое. По трист҃о́мъ, тропа́рь воскрⷭ҇нъ  то́чїю. є҆ктєнїѝ, ѡ҆глаше́нїе, и҆ ѿпꙋ́стъ, и҆ ча́съ а҃- й въ притво́рѣ. На часѣ́хъ, тропа́рь воскрⷭ҇нъ. Сла́ва,  пра́здника: И҆ ны́нѣ, бг҃оро́диченъ часѡ́въ, конда́къ  пра́здника, та́кожде и҆ на про́чихъ часѣ́хъ, конда́къ  воскрⷭ҇нъ, и҆ пра́здника, глаго́лемъ премѣнѧ́юще. На  лїтꙋргі́и, бл҃жє́нна гла́са, на ѕ҃: и҆ пра́здника, д҃-гѡ  гла́са, пѣ́снь ѳ҃-ѧ, на д҃. Тропа́рь воскрⷭ҇нъ, и҆  пра́здника. Сла́ва, конда́къ воскрⷭ҇нъ: И҆ ны́нѣ,  пра́здника. Прокі́менъ, А҆ллилꙋ́їа, и҆ прича́стенъ днѐ и҆  пра́здника. а҆по́столъ и҆ є҆ѵⷢ҇лїе днѐ. 
🕂 Въ то́йже де́нь па́мѧть и҆́же во ст҃ы́хъ ѻ҆тца̀  на́шегѡ тѵ́хѡна, є҆пⷭ҇кпа воро́нежскагѡ, задо́нскагѡ  чꙋдотво́рца. 
Тропа́рь, гла́съ и҃: 
Ѿ ю҆́ности возлюби́лъ є҆сѝ хрⷭ҇та̀, бл҃же́нне,  ѡ҆́бразъ всѣ̑мъ бы́лъ є҆сѝ сло́вомъ, житїе́мъ, любо́вїю,  дꙋ́хомъ, вѣ́рою, чистото́ю и҆ смире́нїемъ: тѣ́мже и҆  всели́лсѧ є҆сѝ въ нбⷭ҇ныѧ ѻ҆би́тєли, и҆дѣ́же предстоѧ̀  прⷭ҇то́лꙋ прест҃ы́ѧ трⷪ҇цы, молѝ ст҃и́телю тѵ́хѡне,  сп҃сти́сѧ дꙋша́мъ на́шымъ. 
Конда́къ, гла́съ и҃: 
А҆пⷭ҇лѡвъ прее́мниче, ст҃и́телей оу҆краше́нїе,  правосла́вныѧ цр҃кве оу҆чи́телю, влⷣцѣ всѣ́хъ моли́сѧ,  ми́ръ вселе́ннѣй дарова́ти и҆ дꙋша́мъ на́шымъ ве́лїю  млⷭ҇ть. 
д҃і. 🕃 Предпра́зднство оу҆спе́нїѧ прест҃ы́ѧ  бцⷣы: И҆ ст҃а́гѡ прⷪ҇ро́ка мїхе́а. 
На Гдⷭ҇и воззва́хъ, стїхи̑ры предпра́зднства г҃, гла́съ  д҃. (с. тѻ҃є) Подо́бенъ: Ꙗ҆́кѡ до́блѧ: Въ кѷмва́лѣхъ  возгласи́мъ: И҆ прⷪ҇ро́ка г҃, гла́съ то́йже. Подо́бенъ:  Да́лъ є҆сѝ зна́менїе: Сла́ва, и҆ ны́нѣ, предпра́зднства,  гла́съ то́йже, самогла́сенъ: Всечестно́е твоѐ оу҆спе́нїе:  А҆́ще въ пѧто́къ ве́чера, И҆ ны́нѣ, догма́тїкъ. На  стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: Припѣ́въ пе́рвый: Воскрⷭ҇нѝ гдⷭ҇и въ поко́й  тво́й: Вторы́й: Клѧ́тсѧ гдⷭ҇ь дв҃дꙋ и҆́стиною: Сла́ва, и҆  ны́нѣ, гла́съ в҃: Ꙗ҆́же нб҃съ вы́шшаѧ сꙋ́щи: 
Тропа́рь, гла́съ д҃: 
Лю́дїе пред̾игра́йте, рꙋка́ми пле́щꙋще вѣ́рнѡ, и҆  любо́вїю собери́тесѧ дне́сь ра́дꙋющесѧ, и҆ свѣ́тлѡ  восклица́юще всѝ весе́лїемъ: бж҃їѧ бо мт҃и и҆́мать ѿ  земны́хъ къ вы̑шнимъ прейтѝ сла́внѡ, ю҆́же пѣ́сньми  при́снѡ ꙗ҆́кѡ бцⷣꙋ сла́вимъ. 
На оу҆́трени, на Бг҃ъ гдⷭ҇ь, тропа́рь предпра́зднства  три́жды, и҆ ѻ҆бы̑чныѧ каѳі̑смы: и҆ сѣда́льны  предпра́зднства. Канѡ́нъ предпра́зднства, со і҆рмосо́мъ на  и҃, гла́съ є҃: и҆ прⷪ҇ро́ка на д҃, гла́съ и҃. По г҃-й  пѣ́сни, сѣда́ленъ прⷪ҇ро́ка, гла́съ а҃. Сла́ва, и҆ ны́нѣ,  предпра́зднства, гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Въ сла́внѣй па́мѧти твое́й вселе́ннаѧ невеще́ственнымъ  дх҃омъ и҆спещре́на, оу҆́мнѡ съ весе́лїемъ зове́тъ тебѣ̀:  ра́дꙋйсѧ дв҃о, хрⷭ҇тїа́нъ похвало̀. 
И҆ і҆́косъ. По ѳ҃-й пѣ́сни, свѣти́ленъ  предпра́зднства. Сла́ва, и҆ ны́нѣ, дрꙋгі́й. На стїхо́внѣ  стїхи̑ры, гла́съ ѕ҃. Подо́бенъ: Тридне́венъ: съ припѣ́вы  и҆́хъ. Сла́ва, и҆ ны́нѣ, предпра́зднства, гла́съ г҃:  Прїиди́те всѝ концы̀: На лїтꙋргі́и, бл҃жє́нна, пѣ́снь г҃- ѧ и҆ ѕ҃-ѧ. По вхо́дѣ тропа́рь пре́жде хра́ма хрⷭ҇то́ва, и҆  предпра́зднства, и҆ хра́ма ст҃а́гѡ. Сла́ва, конда́къ хра́ма  ст҃а́гѡ: И҆ ны́нѣ, предпра́зднства. (с. тѻ҃є ѡ҆б.) [зрѝ]  А҆́ще слꙋчи́тсѧ предпра́зднство оу҆спе́нїѧ бцⷣы въ  недѣ́лю, и҆ пое́мъ всю̀ слꙋ́жбꙋ предпра́зднства, съ  воскрⷭ҇ною и҆ прⷪ҇ро́ческою слꙋ́жбою, ве́черъ и҆ оу҆́трѡ,  и҆ на лїтꙋргі́и, ꙗ҆́коже оу҆каза́сѧ на предпра́зднство  преѡбраже́нїѧ хрⷭ҇то́ва. То́чїю на оу҆́трени, Катава́сїа:  Преꙋкраше́ннаѧ: По вхо́дѣ глаго́лемъ тропа́рь воскрⷭ҇нъ и҆  предпра́зднства, и҆ хра́ма ст҃а́гѡ, и҆лѝ ст҃ы́ѧ. Та́же  конда́къ воскрⷭ҇нъ. Сла́ва, хра́ма ст҃а́гѡ, и҆лѝ ст҃ы́ѧ. И҆  ны́нѣ, предпра́зднства. 
є҃і. 🕀 Оу҆спе́нїе прест҃ы́ѧ сла́вныѧ влⷣчцы  на́шеѧ бцⷣы, и҆ приснодв҃ы мр҃і́и. 
На ма́лѣй вече́рни, на Гдⷭ҇и воззва́хъ, стїхи̑ры на д҃,  гла́съ а҃. Подо́бенъ: Нбⷭ҇ныхъ чинѡ́въ: Сла́ва, и҆ ны́нѣ,  гла́съ ѕ҃: Прїиди́те всемі́рное оу҆спе́нїе: Прокі́менъ  днѐ. На стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: Припѣ́въ: Воскрⷭ҇нѝ гдⷭ҇и въ поко́й тво́й:  Вторы́й: Клѧ́тсѧ гдⷭ҇ь дв҃дꙋ: Сла́ва, и҆ ны́нѣ, гла́съ  то́йже: Двє́ри нбⷭ҇ныѧ: 
Тропа́рь, гла́съ а҃: 
Въ ржⷭ҇твѣ̀ дв҃ство сохрани́ла є҆сѝ, во оу҆спе́нїи  мі́ра не ѡ҆ста́вила є҆сѝ бцⷣе: преста́виласѧ є҆сѝ къ  животꙋ̀, мт҃и сꙋ́щи живота̀, и҆ мл҃твами твои́ми  и҆збавлѧ́еши ѿ сме́рти дꙋ́шы на́шѧ. 
Є҆ктенїа̀ ма́лаѧ. и҆ ѿпꙋ́стъ. На вели́цѣй вече́рни,  пое́мъ: Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и воззва́хъ,  стїхи̑ры на и҃, гла́съ а҃. Сла́ва, и҆ ны́нѣ, гла́съ то́йже:  Бг҃онача́льнымъ манове́нїемъ: Вхо́дъ. Прокі́менъ днѐ.  Чтє́нїѧ г҃: а҃-е, Бытїѧ̀: И҆зы́де і҆а́кѡвъ ѿ стꙋденца̀  клѧ́твеннагѡ: в҃-е, Прⷪ҇ро́чества і҆езекі́илева: Та́кѡ  глаго́летъ гдⷭ҇ь, бꙋ́детъ ѿ днѐ ѻ҆сма́гѡ: г҃-е,  При́тчей: Премꙋ́дрость (с. тѻ҃ѕ) созда̀ себѣ̀ до́мъ: На  лїті́и стїхи̑ры самогла́сны, гла́съ а҃. Сла́ва, гла́съ є҃:  Прїиди́те празднолю́бныхъ собо́ръ: И҆ ны́нѣ, гла́съ то́йже:  Воспо́йте лю́дїе: На стїхо́внѣ стїхи̑ры самогла́сны, гла́съ  д҃. Припѣ́въ: Воскрⷭ҇нѝ гдⷭ҇и въ поко́й тво́й: в҃-й,  Клѧ́тсѧ гдⷭ҇ь дв҃дꙋ и҆́стиною: Сла́ва, и҆ ны́нѣ, гла́съ  то́йже: Є҆гда̀ и҆зшла̀ є҆сѝ бцⷣе дв҃о: На бл҃гослове́нїи  хлѣ́бѡвъ тропа́рь, гла́съ а҃: Въ ржⷭ҇твѣ̀ дв҃ство  сохрани́ла є҆сѝ: три́жды, пи́санъ на ма́лѣй вече́рни. и҆  Бꙋ́ди и҆́мѧ гдⷭ҇не: съ пѣ́нїемъ, три́жды: и҆ ѱало́мъ:  Бл҃гословлю̀ гдⷭ҇а: до Не лиша́тсѧ всѧ́кагѡ бл҃га. и҆  чте́нїе. На оу҆́трени, на Бг҃ъ гдⷭ҇ь, тропа́рь пра́здника,  три́жды. И҆ ѻ҆бы̑чныѧ каѳі̑смы, и҆ сѣда́льны пра́здника,  и҆ чте́нїе. и҆ даю́тсѧ свѣщы̀ бра́тїи. По полѷеле́и  сѣда́ленъ, гла́съ д҃: Возопі́й дв҃де: Сла́ва, и҆ ны́нѣ,  то́йже: и҆ чте́нїе. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, гла́съ д҃: Помѧнꙋ̀ и҆́мѧ твоѐ: Сті́хъ:  Слы́ши дщѝ и҆ ви́ждь: Всѧ́кое дыха́нїе: Є҆ѵⷢ҇лїе лꙋкѝ,  зача́ло д҃: Воста́вши мр҃їа́мъ: По н҃-мъ ѱалмѣ̀ стїхи́ра,  гла́съ ѕ҃: Є҆гда̀ преставле́нїе: Канѡ́на два̀: Є҆ди́нъ,  гла́съ а҃, кѵ́ръ космы̀. Дрꙋгі́й, гла́съ д҃, кѵ́ръ і҆ѡа́нна.  І҆рмосы̀ а҃-гѡ и҆ в҃-гѡ канѡ́на, по два́жды. Тропарѝ  ѻ҆бою̀ канѡ́нѡвъ, на в҃і. Катава́сїа, кі́йждо ли́къ сво́й  і҆рмо́съ. По г҃-й пѣ́сни, ѵ҆пакоѝ, гла́съ и҃: Бл҃жи́мъ тѧ̀  всѝ ро́ди бцⷣе дв҃о: По ѕ҃-й пѣ́сни, 
Конда́къ, гла́съ в҃: 
Въ мл҃твахъ неꙋсыпа́ющꙋю бцⷣꙋ, и҆ въ предста́тельствахъ  непрело́жное оу҆пова́нїе, гро́бъ и҆ оу҆мерщвле́нїе не  оу҆держа́ста: ꙗ҆́коже бо живота̀ мт҃рь, къ животꙋ̀  преста́ви, во оу҆тро́бꙋ всели́выйсѧ приснодв҃ственнꙋю. 
(с. тѻ҃ѕ ѡ҆б.) 
И҆ і҆́косъ, и҆ чте́мъ про́логъ. На ѳ҃-й пѣ́сни, па́ки  вжига́ютъ свѣщы̀ бра́тїѧ. Чⷭ҇тнѣ́йшꙋю не пое́мъ, но пое́мъ  припѣ́вы пра́здника. По ѳ҃-й пѣ́сни, свѣти́ленъ  пра́здника: А҆пⷭ҇ли ѿ конє́цъ: три́жды. На хвали́техъ  стїхи̑ры на д҃, гла́съ д҃. Подо́бенъ: Ꙗ҆́кѡ до́блѧ: Сла́ва,  и҆ ны́нѣ, гла́съ ѕ҃: На безсме́ртное твоѐ оу҆спе́нїе:  Славосло́вїе вели́кое и҆ ѿпꙋ́стъ. и҆ дае́тсѧ є҆ле́й ѿ  канди́ла прест҃ы́ѧ бцⷣы, ꙗ҆́коже предрече́сѧ септе́мврїа  въ к҃ѕ-й де́нь. и҆ ча́съ пе́рвый, и҆ коне́чный ѿпꙋ́стъ. На  лїтꙋргі́и, бл҃жє́нна а҃-гѡ канѡ́на, пѣ́снь г҃-ѧ, на д҃: и҆  втора́гѡ канѡ́на, пѣ́снь ѕ҃-ѧ на д҃. По вхо́дѣ тропа́рь  пра́здника. Сла́ва, и҆ ны́нѣ, конда́къ. Прокі́менъ, гла́съ  г҃, пѣ́снь бцⷣы: Вели́читъ дꙋша̀ моѧ̀ гдⷭ҇а: Сті́хъ:  Ꙗ҆́кѡ призрѣ̀ на смире́нїе рабы̀ своеѧ̀: А҆по́столъ къ  фїлїпписі́ємъ, зача́ло с҃м: Сїѐ да мꙋ́дрствꙋетсѧ въ ва́съ:  А҆ллилꙋ́їа, гла́съ в҃: Воскрⷭ҇нѝ гдⷭ҇и въ поко́й тво́й:  Сті́хъ: Клѧ́тсѧ гдⷭ҇ь дв҃дꙋ и҆́стиною: Є҆ѵⷢ҇лїе лꙋкѝ,  зача́ло н҃д: Вни́де і҆и҃съ въ ве́сь нѣ́кꙋю: За Досто́йно  пое́мъ і҆рмо́съ: Побѣжда́ютсѧ: и҆ до ѿда́нїѧ.  Прича́стенъ: Ча́шꙋ сп҃се́нїѧ прїимꙋ̀: На трапе́зѣ  оу҆тѣше́нїе бра́тїи. А҆́ще ли бꙋ́детъ пра́здникъ се́й въ  сре́дꙋ и҆лѝ въ пѧто́къ, разрѣша́емъ то́чїю на ры́бꙋ и҆  вїно̀. А҆́ще ли же въ понедѣ́льникъ, и҆ мїрѧ́не  разрѣша́ютъ на мѧ́со, и҆ сы́ры, и҆ ꙗ҆́ица: мона́си же  то́чїю на ры́бꙋ и҆ вїно̀. Пра́зднꙋетсѧ же оу҆́бѡ се́й  пра́здникъ де́вѧть дне́й. 
🕅комм. Подоба́етъ вѣ́дати, а҆́ще слꙋчи́тсѧ  пра́здникъ прест҃ы́ѧ бцⷣы оу҆спе́нїѧ въ недѣ́лю: 
Въ сꙋббѡ́тꙋ на ма́лѣй вече́рни, на Гдⷭ҇и воззва́хъ,  стїхи̑ры воскрⷭ҇ны гла́са на д҃. Сла́ва, и҆ ны́нѣ,  пра́здника, На стїхо́внѣ стїхи́ра воскрⷭ҇на є҆ди́на: и҆  пра́здника, стїхо́вна вели́кїѧ вече́рни, съ припѣ́вы  пра́здника. Сла́ва, и҆ (с. тѻ҃з) ны́нѣ, пра́здника.  Тропа́рь воскрⷭ҇нъ. Сла́ва, и҆ ны́нѣ, пра́здника.  є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, по  ѻ҆бы́чной каѳі́смѣ, на Гдⷭ҇и воззва́хъ, стїхи̑ры воскрⷭ҇ны  г҃, и҆ а҆нато́лїевъ є҆ди́нъ: и҆ пра́здника ѕ҃. Сла́ва, и҆  ны́нѣ, пра́здника. Вхо́дъ, прокі́менъ днѐ: и҆ чтє́нїѧ г҃,  пра́здника. На лїті́и стїхи̑ры, и҆ Сла́ва, и҆ ны́нѣ,  пра́здника. На стїхо́внѣ стїхи̑ры воскрⷭ҇ны. Сла́ва, и҆  ны́нѣ, пра́здника. На бл҃гослове́нїи хлѣ́бѡвъ, тропа́рь  пра́здника, три́жды. и҆ чте́нїе въ посла́нїихъ: На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды.  Сла́ва, и҆ ны́нѣ, пра́здника. По ѻ҆бы́чныхъ каѳі́смахъ,  сѣда́льны воскрⷭ҇ны, съ бг҃оро́дичны и҆́хъ. и҆ чте́нїе во  є҆ѵⷢ҇лїи толково́мъ, недѣ́лѧ рѧдова́ѧ. Та́же полѷеле́й,  и҆ тропарѝ: А҆́гг҃льскїй собо́ръ: и҆ сѣда́льны всѝ  пра́здника, по є҆ди́ножды. и҆ чте́нїе пра́здника.  Степє́нна гла́са. прокі́менъ, и҆ є҆ѵⷢ҇лїе пра́здника.  Та́же, Воскрⷭ҇нїе хрⷭ҇то́во: ѱало́мъ н҃, и҆ цѣлова́нїе  є҆ѵⷢ҇лїа, по ѻ҆бы́чаю. Посе́мъ, Сла́ва: Мл҃твами бцⷣы: И҆  ны́нѣ, то́йже. стїхи́ра пра́здника. Канѡ́нъ воскрⷭ҇нъ со  і҆рмосо́мъ на д҃: и҆ бцⷣы на два̀: и҆ пра́здника ѻ҆́ба  канѡ́на на и҃. Катава́сїа, і҆рмосы̀ пра́здника, ѻ҆бои́хъ  канѡ́нѡвъ. По г҃-й пѣ́сни, конда́къ воскрⷭ҇нъ, и҆ ѵ҆пакоѝ  пра́здника, є҆ди́ножды. По ѕ҃-й пѣ́сни, конда́къ и҆  і҆́косъ пра́здника. и҆ чте́мъ про́логъ. На ѳ҃-й пѣ́сни,  припѣ́вы не пое́мъ, но Чⷭ҇тнѣ́йшꙋю: Свѣти́ленъ воскрⷭ҇нъ.  Сла́ва, и҆ ны́нѣ, пра́здника: На хвали́техъ стїхи̑ры  воскрⷭ҇ны д҃: и҆ пра́здника д҃, съ припѣ́вы пра́здника.  Сла́ва, пра́здника: И҆ ны́нѣ: Пребл҃гослове́нна є҆сѝ: и҆  Славосло́вїе вели́кое. трист҃о́е, тропа́рь воскрⷭ҇нъ то́чїю,  є҆ктєнїѝ, и҆ ѿпꙋ́стъ. дае́тсѧ же и҆ є҆ле́й ѿ  канди́ла пра́здника: та́же, стїхи́ра є҆ѵⷢ҇льскаѧ, и҆  ѡ҆глаше́нїе, и҆ ѻ҆бы́чное и҆схожде́нїе, и҆ ча́съ (с. тѻ҃з  ѡ҆б.) а҃-й въ притво́рѣ. На а҃-мъ часѣ̀, тропа́рь  воскрⷭ҇нъ. Сла́ва, пра́здника: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ воскрⷭ҇нъ и҆ ѿпꙋ́стъ.  Та́кожде и҆ на про́чихъ часѣ́хъ тропа́рь воскрⷭ҇нъ. Сла́ва,  пра́здника: И҆ ны́нѣ, бг҃оро́диченъ часѡ́въ. Конда́къ  пра́здника, и҆ воскрⷭ҇нъ, глаго́лемъ премѣнѧ́юще. На  лїтꙋргі́и, бл҃жє́нна воскрⷭ҇на гла́са на ѕ҃: и҆ пра́здника  пѣ́снь г҃, на д҃. По вхо́дѣ тропа́рь воскрⷭ҇нъ, и҆  пра́здника. Сла́ва, конда́къ воскрⷭ҇нъ. И҆ ны́нѣ,  пра́здника. Прокі́менъ, а҆по́столъ, А҆ллилꙋ́їа, є҆ѵⷢ҇лїе,  и҆ прича́стенъ днѐ и҆ пра́здника. 
ѕ҃і. 🕃 Ѿ є҆де́са пренесе́нїе въ кѡнстанті́нь  гра́дъ нерꙋкотворе́ннагѡ ѡ҆́браза гдⷭ҇а на́шегѡ і҆и҃са  хрⷭ҇та̀, ре́кше ст҃а́гѡ оу҆брꙋ́са: И҆ ст҃а́гѡ мч҃нка  дїоми́да. 
На Гдⷭ҇и воззва́хъ, стїхи̑ры на ѕ҃: Оу҆спе́нїѧ г҃,  гла́съ в҃: Кі́ими похва́льными: и҆ ѡ҆́браза г҃, гла́съ и҆  подо́бенъ то́йже. Сла́ва, ѡ҆́браза: И҆ ны́нѣ, пра́здника  бцⷣы. На стїхо́внѣ стїхи̑ры пра́здника бцⷣы, съ припѣ́вы  є҆ѧ̀. Сла́ва, ѡ҆́браза: И҆ ны́нѣ, бцⷣы. 
Тропа́рь ѡ҆́браза, гла́съ г҃: 
Пречⷭ҇томꙋ твоемꙋ̀ ѡ҆́бразꙋ покланѧ́емсѧ бл҃гі́й,  просѧ́ще проще́нїѧ прегрѣше́нїй на́шихъ хрⷭ҇тѐ бж҃е:  во́лею бо бл҃говоли́лъ є҆сѝ, пло́тїю взы́ти на крⷭ҇тъ, да  и҆зба́виши ꙗ҆̀же созда́лъ є҆сѝ, ѿ рабо́ты вра́жїѧ.  тѣ́мъ бл҃года́рственнѡ вопїе́мъ тѝ: ра́дости и҆спо́лнилъ  є҆сѝ всѧ̑ сп҃се на́шъ, прише́дый сп҃стѝ мі́ръ. 
Сла́ва, и҆ ны́нѣ, пра́здника. На повече́рїи, по  Досто́йно, конда́къ пра́здника, и҆ до ѿда́нїѧ. На  оу҆́трени, на Бг҃ъ гдⷭ҇ь, тропа́рь ѡ҆́браза, два́жды.  Сла́ва, и҆ ны́нѣ, пра́здника бцⷣы. По каѳі́смахъ,  сѣда́льны ѡ҆́браза, и҆ пра́здника бцⷣы: Та́же канѡ́нъ  пра́здника бцⷣы со і҆рмосо́мъ на ѕ҃: (с. тѻ҃и) и҆ ѡ҆́браза  на ѕ҃. Катава́сїа: Преꙋкраше́ннаѧ: и҆ до ѿда́нїѧ  пра́здника. По г҃-й пѣ́сни, конда́къ и҆ і҆́косъ пра́здника  бцⷣы, и҆ сѣда́ленъ ѡ҆́браза, гла́съ а҃, два́жды. Сла́ва,  и҆ и҆ ны́нѣ: Ли́къ бж҃е́ственныхъ а҆пⷭ҇лъ. По ѕ҃-й пѣ́сни, 
Конда́къ, гла́съ в҃. Подо́бенъ: Въ мл҃твахъ: 
Неизрече́ннагѡ и҆ бж҃е́ственнагѡ твоегѡ̀ къ человѣ́кѡмъ  смотре́нїѧ, неѡпи́санное сло́во ѻ҆́ч҃ее, и҆ ѡ҆́бразъ  непи́санный, и҆ бг҃опи́санный побѣди́теленъ, вѣ́дꙋще  нело́жнагѡ твоегѡ̀ воплоще́нїѧ, почита́емъ того̀ лобыза́юще. 
И҆ і҆́косъ. По ѳ҃-й пѣ́сни, свѣти́ленъ ѡ҆́браза.  Сла́ва, и҆ ны́нѣ, пра́здника бцⷣы. На хвали́техъ стїхи́ры  ѡ҆́браза на д҃, гла́съ д҃. Подо́бенъ: Зва́нный свы́ше:  Сла́ва, ѡ҆́браза: И҆ ны́нѣ, пра́здника бцⷣы. Славосло́вїе  вели́кое. По трист҃о́мъ, тропа́рь ѡ҆́браза. Сла́ва, и҆  ны́нѣ, пра́здника бцⷣы. Є҆ктєнїѝ, и҆ ѿпꙋ́стъ, и҆  ча́съ а҃-й. На лїтꙋргі́и, бл҃жє́нна пра́здника, пѣ́снь а҃- ѧ, на д҃: и҆ ѡ҆́браза пѣ́снь ѕ҃-ѧ, на д҃. Прокі́менъ,  гла́съ д҃: Воспо́йте гдⷭ҇еви пѣ́снь но́вꙋ: Сті́хъ: Ви́дѣша  всѝ концы̀ землѝ: А҆по́столъ къ колосса́ємъ, зача́ло с҃н:  Бл҃годарѧ́ще бг҃а и҆ ѻ҆ц҃а̀: и҆лѝ къ корі́нѳѧнѡмъ, зача́ло  рѻ҃г: Надѣ́ѧнїе таково̀ и҆́мамы: та́же рѧ́дъ. А҆ллилꙋ́їа,  гла́съ д҃: Гдⷭ҇и во свѣ́тѣ лица̀ твоегѡ̀: Є҆ѵⷢ҇лїе лꙋкѝ,  зача́ло м҃и ѿ полꙋ̀: Бы́сть є҆гда̀ скончава́хꙋсѧ дні́е  восхожде́нїю і҆и҃совꙋ: и҆ посе́мъ рѧ́дъ, є҆ѵⷢ҇лїе.  Прича́стенъ: Гдⷭ҇и во свѣ́тѣ лица̀ твоегѡ̀ по́йдемъ, и҆ ѡ҆  и҆́мени твое́мъ возра́дꙋемсѧ во вѣ́ки. Слꙋ́жбꙋ ст҃а́гѡ  дїоми́да пое́мъ на повече́рїи. 
🕁  А҆́ще хра́мъ нерꙋкотворе́ннагѡ ѡ҆́браза, и҆лѝ  восхо́щетъ настоѧ́тель, твори́мъ бдѣ́нїе. 
На ма́лѣй вече́рни, стїхи̑ры на д҃, гла́съ а҃.  Подо́бенъ: Нбⷭ҇ныхъ чинѡ́въ: Сла́ва, и҆ ны́нѣ, гла́съ ѕ҃:  Преклони́лъ (с. тѻ҃и ѡ҆б.) є҆сѝ нб҃са̀: На стїхо́внѣ  стїхи̑ры, гла́съ в҃. Подо́бенъ: До́ме є҆ѵфра́ѳовъ:  Припѣ́въ: Зна́менасѧ на на́съ свѣ́тъ: в҃-й, Гдⷭ҇и во  свѣ́тѣ лица̀ твоегѡ̀ по́йдемъ: Сла́ва, и҆ ны́нѣ,  подо́бенъ то́йже: Пода́ждь пѣвцє́мъ ѡ҆́браза: Тропа́рь,  гла́съ в҃: Пречⷭ҇томꙋ твоемꙋ̀ ѡ҆́бразꙋ: пи́санъ въ а҃-й  слꙋ́жбѣ. Є҆ктенїа̀ ма́лаѧ, и҆ ѿпꙋ́стъ. На вели́цѣй  вече́рни, по ѻ҆бы́чномъ ѱалмѣ̀, пое́мъ Бл҃же́нъ мꙋ́жъ,  а҃-й а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ  д҃. Подо́бенъ: Зва́нный свы́ше: И҆́ны стїхи̑ры гла́съ ѕ҃:  самогла́сны. Сла́ва, гла́съ и҃: Чл҃вѣколю́бче влⷣко: И҆  ны́нѣ, оу҆спе́нїѧ, гла́съ то́йже: Дѣви́честїи ли́цы  дне́сь: Вхо́дъ. Прокі́менъ днѐ. Чтє́нїѧ г҃: а҃-е, Втора́гѡ  зако́на: Речѐ мѡѷсе́й къ лю́демъ, ны́нѣ слы́ши і҆и҃лю:  в҃-е, Втора́гѡ зако́на: Собра̀ мѡѷсе́й всѧ̑ лю́ди  і҆и҃льтєскїѧ: г҃-е, Црⷭ҇твїѧ тре́тїѧгѡ: Ста̀ соломѡ́нъ  пред̾ лице́мъ: На лїті́и стїхи̑ры самогла́сны, гла́съ а҃.  Сла́ва, и҆ ны́нѣ, гла́съ є҃: Нѣ́дръ не ѿлꙋчи́всѧ  ѻ҆́ч҃ескихъ: На стїхо́внѣ стїхи̑ры, гла́съ д҃. Подо́бенъ:  Да́лъ є҆сѝ зна́менїе: припѣ́вы пи́саны на ма́лѣй  вече́рни. Сла́ва гла́съ ѕ҃: Гдⷭ҇и воплоти́лсѧ є҆сѝ: И҆  ны́нѣ, гла́съ и҃: Оу҆вѣрѧ́ѧ і҆и҃съ сн҃ъ тво́й: На  бл҃гослове́нїй хлѣ́бѡвъ тропа́рь оу҆брꙋ́са, два́жды:  дрꙋгі́й оу҆спе́нїѧ, є҆ди́ножды. Бꙋ́ди и҆́мѧ гдⷭ҇не:  пѣ́нїемъ, три́жды. ѱало́мъ л҃г: Бл҃гословлю̀ гдⷭ҇а: до Не  лиша́тсѧ всѧ́кагѡ бл҃га. И҆ чте́нїе. На оу҆́трени, на Бг҃ъ  гдⷭ҇ь, тропа́рь ѡ҆́браза два́жды. Сла́ва, и҆ ны́нѣ,  оу҆спе́нїѧ, и҆ ѻ҆бы̑чныѧ каѳі̑смы, и҆ сѣда́льны  оу҆брꙋ́са, и҆ пра́здника бцⷣы, и҆ чте́нїе. По полѷеле́и  сѣда́ленъ. гла́съ д҃: Не ктомꙋ̀ сѣ́тованїе: два́жды.  Сла́ва, и҆ ны́нѣ, оу҆спе́нїѧ, гла́съ то́йже: Возопі́й  дв҃де: и҆ чте́нїе. Степє́нна, а҃-й а҆нтїфѡ́нъ д҃-гѡ гла́са.  Прокі́менъ, гла́съ д҃: Гдⷭ҇и во свѣ́тѣ лица̀ твоегѡ̀ (с.  тѻ҃ѳ) по́йдемъ, и҆ ѡ҆ и҆́мени твое́мъ возра́дꙋемсѧ во  вѣ́ки. Сті́хъ: Ви́дѣша всѝ концы̀ землѝ сп҃се́нїе бг҃а  на́шегѡ. Всѧ́кое дыха́нїе: Є҆ѵⷢ҇лїе лꙋкѝ, зача́ло м҃и ѿ  полꙋ̀: Бы́сть є҆гда̀ скончава́хꙋсѧ дні́е восхожде́нїю  і҆и҃совꙋ: По н҃-мъ ѱалмѣ̀ стїхи́ра, гла́съ ѕ҃: Гдⷭ҇и  воплоти́лсѧ є҆сѝ: пи́сана на вели́цѣй вече́рни, на  стїхо́внѣ. Канѡ́нъ оу҆спе́нїѧ, а҃-гѡ гла́са со і҆рмосо́мъ  на ѕ҃: и҆ оу҆брꙋ́са два̀ канѡ́на, на и҃. Є҆ди́нъ, гла́съ  д҃: Дрꙋгі́й, гла́съ ѕ҃. Катава́сїа: Преꙋкраше́ннаѧ: По г҃-й  пѣ́сни, конда́къ и҆ і҆́косъ оу҆спе́нїѧ: и҆ сѣда́ленъ  оу҆брꙋ́са, гла́съ д҃, два́жды. Сла́ва, и҆ ны́нѣ,  пра́здника бцⷣы. По ѕ҃-й пѣ́сни, конда́къ, гла́съ в҃,  пи́санъ въ пе́рвой слꙋ́жбѣ, и҆ і҆́косъ: и҆ чте́мъ про́логъ.  По ѳ҃-й пѣ́сни, свѣти́ленъ оу҆брꙋ́са, два́жды. Сла́ва, и҆  ны́нѣ, оу҆спе́нїѧ. На хвали́техъ стїхи̑ры оу҆брꙋ́са на  д҃, гла́съ є҃. Подо́бенъ: Ра́дꙋйсѧ: Сла́ва, гла́съ д҃: Да  ка́плютъ ѻ҆́блацы сла́дость: И҆ ны́нѣ, оу҆спе́нїѧ, гла́съ  а҃: Подоба́ше самови́дцємъ: Славосло́вїе вели́кое. По  трист҃о́мъ, тропа́рь оу҆брꙋ́са. Сла́ва, и҆ ны́нѣ,  оу҆спе́нїѧ. Є҆ктенїа̀, и҆ ѿпꙋ́стъ, и҆ ча́съ а҃-й. На  лїтꙋргі́и, бл҃жє́нна оу҆спе́нїѧ, ѿ канѡ́на а҃-гѡ гла́са,  пѣ́снь а҃-ѧ на д҃: и҆ оу҆брꙋ́са, ѿ канѡ́на д҃-гѡ гла́са,  пѣ́снь ѕ҃-ѧ, на д҃. По вхо́дѣ тропа́рь оу҆брꙋ́са, и҆  оу҆спе́нїѧ. Сла́ва, конда́къ оу҆брꙋ́са. И҆ ны́нѣ,  конда́къ оу҆спе́нїѧ. Прокі́менъ, а҆по́столъ, А҆ллилꙋ́їа,  є҆ѵⷢ҇лїе, и҆ прича́стенъ зрѝ въ пе́рвой слꙋ́жбѣ. 
🕅комм. Подоба́етъ вѣ́дати, а҆́ще слꙋчи́тсѧ  попра́зднство оу҆спе́нїѧ бцⷣы, и҆ нерꙋкотворе́ннагѡ  ѡ҆́браза въ недѣ́лю, кромѣ̀ хра́ма. 
Въ сꙋббѡ́тꙋ, на ма́лѣй вече́рни, стїхи̑ры воскрⷭ҇ны и҆  бцⷣы, по ѻ҆бы́чаю. На вели́цѣй вече́рни, по каѳі́смѣ, на  Гдⷭ҇и воззва́хъ стїхи̑ры воскрⷭ҇ны г҃: и҆ пра́здника г҃: и҆  ѡ҆́браза д҃. Сла́ва, ѡ҆́браза. И҆ ны́нѣ, бг҃оро́диченъ а҃-й  (с. тѻ҃ѳ ѡ҆б.) гла́са. Вхо́дъ. На лїті́и стїхи̑ры  пра́здника: стїхо́вна вече́рнѧѧ тогѡ̀ днѐ. Сла́ва,  ѡ҆́браза. И҆ ны́нѣ, пра́здника, гла́съ є҃. На стїхо́внѣ  стїхи̑ры воскрⷭ҇ны. Сла́ва, ѡ҆́браза. И҆ ны́нѣ, пра́здника.  На бл҃гослове́нїи хлѣ́бѡвъ, тропа́рь пра́здника два́жды, и҆  ѡ҆́браза є҆ди́ножды. А҆́ще нѣ́сть бдѣ́нїѧ, по Ны́нѣ  ѿпꙋща́еши, тропа́рь воскрⷭ҇нъ. Сла́ва, ѡ҆́браза. И҆  ны́нѣ, пра́здника. На повече́рїи, по Досто́йно, конда́къ  ѡ҆́браза, Сла́ва, и҆ ны́нѣ, пра́здника. На оу҆́трени, на  Бг҃ъ гдⷭ҇ь, тропа́рь воскрⷭ҇нъ, два́жды: Сла́ва, ѡ҆́браза:  И҆ ны́нѣ, пра́здника. и҆ про́чее пое́мъ и҆ до канѡ́на  воскрⷭ҇но. Канѡ́нъ воскрⷭ҇нъ, со і҆рмосо́мъ на д҃: и҆  пра́здника на д҃: и҆ ѡ҆́браза на ѕ҃. Катава́сїа пра́здника:  Преꙋкраше́ннаѧ: По г҃-й пѣ́сни, конда́къ и҆ і҆́косъ  пра́здника, и҆ сѣда́ленъ ѡ҆́браза. Сла́ва, и҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ ѡ҆́браза.  На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ воскрⷭ҇нъ.  Сла́ва, ѡ҆́браза. И҆ ны́нѣ, пра́здника. На хвали́техъ  стїхи̑ры воскрⷭ҇ны д҃: и҆ ѡ҆́браза д҃, съ припѣ́вы є҆гѡ̀.  Сла́ва стїхи́ра є҆ѵⷢ҇льскаѧ. И҆ ны́нѣ, Пребл҃гослове́нна  є҆сѝ: Славосло́вїе вели́кое. та́же тропа́рь воскрⷭ҇нъ, и҆  є҆ктєнїѝ, и҆ ѿпꙋ́стъ, и҆ ѡ҆глаше́нїе, и҆ и҆схожде́нїе  въ притво́ръ, и҆ ча́съ а҃-й. На часѣ́хъ же глаго́лемъ  тропа́рь воскрⷭ҇нъ. Сла́ва, ѡ҆́браза. И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ воскрⷭ҇нъ.  На г҃-мъ часѣ̀, тропа́рь воскрⷭ҇нъ. Сла́ва, пра́здника. И҆  ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ  ѡ҆́браза. Та́кожде глаго́лемъ и҆ на про́чихъ часѣ́хъ  тропа́рь воскрⷭ҇нъ, ѡ҆́браза же и҆ пра́здника, тропа́рь и҆  конда́къ премѣнѧ́емъ. На лїтꙋргі́и, бл҃жє́нна гла́са на  д҃: и҆ пра́здника пѣ́снь а҃-ѧ на д҃: и҆ ѡ҆́браза пѣ́снь  ѕ҃-ѧ, на д҃. По вхо́дѣ тропа́рь воскрⷭ҇нъ, и҆ ѡ҆́браза, и҆  пра́здника, конда́къ (с. т҃п) воскрⷭ҇нъ. Сла́ва, ѡ҆́браза.  И҆ ны́нѣ, пра́здника. Прокі́менъ, а҆по́столъ, А҆ллилꙋ́їа,  є҆ѵⷢ҇лїе, и҆ прича́стенъ воскрⷭ҇нъ, и҆ ѡ҆́браза. 
[зрѝ]комм. А҆́ще слꙋчи́тсѧ попра́зднство  оу҆спе́нїѧ бцⷣы въ сꙋббѡ́тꙋ: 
Глаго́лемъ, на Гдⷭ҇и воззва́хъ, Сла́ва, пра́здника: И҆  ны́нѣ, бг҃оро́диченъ а҃-й настоѧ́щагѡ гла́са. На  оу҆́трени, канѡ́нъ пра́здника на ѕ҃, и҆ ст҃а́гѡ на ѕ҃. 
🕅комм. А҆́ще слꙋчи́тсѧ попра́зднство  оу҆спе́нїѧ прест҃ы́ѧ бцⷣы въ недѣ́лю, кромѣ̀ пра́здника  нерꙋкотворе́ннагѡ ѡ҆́браза: 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны и҆  бцⷣы, по ѻ҆бы́чаю. На вели́цѣй вече́рни, на Гдⷭ҇и  воззва́хъ, стїхи̑ры воскрⷭ҇ны г҃: а҆нато́лїевъ а҃: и҆  пра́здника, тогѡ̀ днѐ на рѧдꙋ̀ г҃, и҆ мине́и ст҃а́гѡ г҃.  Сла́ва, пра́здника, и҆лѝ ст҃а́гѡ. И҆ ны́нѣ, бг҃оро́диченъ  а҃-й гла́са. Вхо́дъ, прокі́менъ днѐ, и҆ є҆ктєнїѝ. На  лїті́и стїхи̑ры пра́здника, стїхо́вна вече́рнѧѧ тогѡ̀ днѐ.  Сла́ва, и҆ ны́нѣ, пра́здника. На стїхо́внѣ стїхи̑ры  воскрⷭ҇ны. Сла́ва, ст҃а́гѡ, а҆́ще ли нѝ, Сла́ва, и҆ ны́нѣ,  пра́здника. На бл҃гослове́нїи хлѣ́бѡвъ тропа́рь: Бцⷣе дв҃о  ра́дꙋйсѧ: два́жды. и҆ пра́здника є҆ди́ножды, и҆ чте́нїе во  а҆по́стольскихъ посла́нїихъ. На оу҆́трени, тропа́рь  воскрⷭ҇нъ, два́жды. Сла́ва, ст҃а́гѡ: а҆́ще ли нѝ, Сла́ва,  и҆ ны́нѣ, пра́здника. По каѳі́смахъ сѣда́льны воскрⷭ҇ны,  съ бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ.  Та́же непоро́чны: и҆ тропарѝ: А҆́гг҃льскїй собо́ръ: и҆  ѵ҆пакоѝ гла́са, и҆ чте́нїе. Степє́нна, и҆ прокі́менъ  гла́са, є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: и҆  ѱало́мъ н҃, и҆ про́чее воскрⷭ҇но. Канѡ́нъ воскрⷭ҇нъ со  і҆рмосо́мъ на д҃: и҆ бцⷣы на в҃: и҆ пра́здника на д҃: и҆  ст҃а́гѡ на д҃. Катава́сїа пра́здника. По г҃-й пѣ́сни,  конда́къ и҆ і҆́косъ пра́здника, и҆лѝ ст҃а́гѡ, и҆  сѣда́ленъ. Сла́ва, и҆ ны́нѣ, пра́здника. По ѕ҃-й пѣ́сни,  конда́къ воскрⷭ҇нъ и҆ і҆́косъ. (с. т҃п ѡ҆б.) На ѳ҃-й пѣ́сни  пое́мъ Чⷭ҇тнѣ́йшꙋю. Свѣти́ленъ воскрⷭ҇нъ. Сла́ва, ст҃а́гѡ:  а҆́ще ли нѝ, Сла́ва, и҆ ны́нѣ, пра́здника. На хвали́техъ  стїхи̑ры воскрⷭ҇ны д҃, и҆ пра́здника д҃, стїхо́вна тогѡ̀  днѐ, со сла́внымъ, съ припѣ́вы пра́здника. Сла́ва,  стїхи́ра є҆ѵⷢ҇льскаѧ. И҆ ны́нѣ: Пребл҃гослове́нна є҆сѝ:  По славосло́вїи тропа́рь воскрⷭ҇нъ то́чїю, и҆ є҆ктєнїѝ,  и҆ ѿпꙋ́стъ, и҆ ѡ҆глаше́нїе, и҆ и҆схожде́нїе въ притво́ръ,  и҆ ча́съ а҃-й. На а҃-мъ часѣ̀, тропа́рь воскрⷭ҇нъ. Сла́ва,  пра́здника. И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ пра́здника, и҆ коне́чный ѿпꙋ́стъ. На г҃-мъ  часѣ̀, тропа́рь воскрⷭ҇нъ. Сла́ва, ст҃а́гѡ: а҆́ще ли нѝ,  Сла́ва, пра́здника: по Ѻ҆́ч҃е на́шъ, конда́къ пра́здника,  и҆ воскрⷭ҇нъ, глаго́лемъ премѣнѧ́юще. На лїтꙋргі́и,  бл҃жє́нна гла́са на ѕ҃: и҆ пра́здника, ѿ канѡ́на пѣ́снь  рѧдова́ѧ, на д҃. По вхо́дѣ тропа́рь воскрⷭ҇нъ, и҆  пра́здника, и҆ хра́ма ст҃а́гѡ, и҆ ст҃а́гѡ, а҆́ще є҆́сть.  Та́же конда́къ воскрⷭ҇нъ, и҆ хра́ма ст҃а́гѡ, и҆лѝ ст҃ы́ѧ.  Сла́ва, ст҃а́гѡ, а҆́ще є҆́сть: а҆́ще ли нѝ Сла́ва, хра́ма  ст҃а́гѡ. И҆ ны́нѣ, пра́здника. Прокі́менъ воскрⷭ҇нъ гла́са  и҆ пра́здника: а҆по́столъ, А҆ллилꙋ́їа, и҆ є҆ѵⷢ҇лїе днѐ.  Прича́стенъ: Хвали́те гдⷭ҇а съ нб҃съ: и҆ пра́здника. А҆́ще  и҆́мать ст҃ы́й а҆по́столъ и҆ є҆ѵⷢ҇лїе, тогда̀ пое́мъ  прокі́менъ воскрⷭ҇нъ гла́са и҆ ст҃а́гѡ: а҆по́столъ и҆  є҆ѵⷢ҇лїе днѐ и҆ ст҃а́гѡ. Прича́стенъ: Хвали́те гдⷭ҇а съ  нб҃съ: и҆ ст҃а́гѡ. 
з҃і. Ст҃а́гѡ мч҃нка мѵ́рѡна. 
Стїхи̑ры пра́здника г҃, гла́съ д҃. Подо́бенъ: Зва́нный  свы́ше: и҆ ст҃а́гѡ г҃, гла́съ в҃. Подо́бенъ: Є҆гда̀ ѿ  дре́ва: Сла́ва, и҆ ны́нѣ, пра́здника, гла́съ то́йже,  самогла́сенъ: Ꙗ҆́же нб҃съ вы́шшаѧ: На стїхо́внѣ стїхи̑ры  пра́здника, гла́съ в҃. Подо́бенъ: До́ме є҆ѵфра́ѳовъ:  Сла́ва, и҆ ны́нѣ, (с. тп҃а) гла́съ то́йже: Всенепоро́чнаѧ  невѣ́ста: Тропа́рь пра́здника. На оу҆́трени, на Бг҃ъ  гдⷭ҇ь, тропа́рь пра́здника, три́жды, и҆ ѻ҆бы̑чныѧ каѳі̑смы:  и҆ сѣда́льны пра́здника. Канѡ́нъ пра́здника вторы́й, гла́съ  д҃, со і҆рмосо́мъ на и҃: и҆ ст҃а́гѡ на д҃, гла́съ в҃. По г҃- й пѣ́сни, 
Конда́къ ст҃а́гѡ, гла́съ д҃. Подо́бенъ: Вознесы́йсѧ: 
И҆змла́да хрⷭ҇та̀ возлюби́въ пресла́вне, и҆ тогѡ̀  соблюда́ѧ бж҃е́ствєнныѧ за́пѡвѣди, къ томꙋ̀ прите́клъ  є҆сѝ ве́сь цѣ́лъ, мѵ́рѡне всечⷭ҇тне, и҆ со а҆́гг҃лы  мо́лишисѧ прилѣ́жнѡ. просѝ всѣ̑мъ почита́ющымъ па́мѧть  твою̀ ѡ҆ставле́нїѧ грѣхѡ́въ. 
И҆ сѣда́ленъ, гла́съ а҃. Сла́ва, и҆ ны́нѣ, пра́здника.  По ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ пра́здника, два́жды. На стїхо́внѣ  стїхи̑ры пра́здника, гла́съ ѕ҃. Подо́бенъ: Тридне́венъ:  Сла́ва, и҆ ны́нѣ, гла́съ г҃: Прїиди́те всѝ концы̀ земні́и:  На лїтꙋргі́и, бл҃жє́нна пра́здника пѣ́снь г҃, ѻ҆бою̀  канѡ́нѡвъ, со і҆рмосо́мъ на ѕ҃. 
и҃і. Ст҃ы́хъ мч҃нкъ, флѡ́ра и҆ ла́ѵра. 
Стїхи̑ры пра́здника г҃, гла́съ в҃. Подо́бенъ: Кі́ими  похва́льными: И҆ ст҃ы́хъ г҃, гла́съ д҃. Подо́бенъ: Да́лъ  є҆сѝ зна́менїе: Сла́ва, гла́съ в҃: Ревни́тели ст҃і́и: И҆  ны́нѣ, пра́здника, гла́съ д҃: Прїиди́те воспои́мъ лю́дїе:  На стїхо́внѣ стїхи̑ры пра́здника, гла́съ в҃. Подо́бенъ:  До́ме є҆ѵфра́ѳовъ: Сла́ва, и҆ ны́нѣ, гла́съ д҃: дв҃дскꙋю  пѣ́снь: 
Тропа́рь мч҃нкѡвъ, гла́съ д҃: 
Преꙋдо́бреннꙋю и҆ бг҃омꙋ́дрꙋю дво́ицꙋ пресвѣ́тлꙋю  восхва́лимъ вѣ́рнїи по достоѧ́нїю, флѡ́ра пребл҃же́ннаго и҆  ла́ѵра всечⷭ҇тна́го, и҆̀же оу҆се́рднѡ трⷪ҇цꙋ несозда́ннꙋю  ꙗ҆́снѡ проповѣ́даста всѣ̑мъ. (с. тп҃а ѡ҆б.) тѣ́мже  пострада́вше до кро́ве, и҆ вѣнцы̀ пресвѣ́тлыми  оу҆вѧзо́стесѧ, моли́тесѧ хрⷭ҇тꙋ̀ бг҃ꙋ, да сп҃се́тъ дꙋ́шы  на́шѧ. 
Сла́ва, и҆ ны́нѣ, пра́здника. На оу҆́трени, на Бг҃ъ  гдⷭ҇ь, тропа́рь пра́здника, два́жды. Сла́ва, мч҃нкѡвъ. И҆  ны́нѣ, пра́здника, и҆ ѻ҆бы̑чныѧ каѳі̑смы, и҆ сѣда́льны  пра́здника, и҆ чте́нїе. Канѡ́нъ пра́здника, со і҆рмосо́мъ на  и҃: и҆ ст҃ы́хъ на д҃, гла́съ и҃. По г҃-й пѣ́сни, 
Конда́къ мч҃нкѡвъ, гла́съ и҃. Подо́бенъ: Ꙗ҆́кѡ  нача́тки: 
Ꙗ҆́кѡ бл҃гоче́стїѧ мч҃нки, и҆ страда́льцы хрⷭ҇тѡ́вы  бг҃омꙋ́дрены, вселе́ннаѧ. пресла́внѡ почита́етъ флѡ́ра и҆  ла́ѵра дне́сь: ꙗ҆́кѡ да оу҆лꙋчи́мъ бл҃года́ть и҆ млⷭ҇ть  мл҃твами и҆́хъ, и҆ и҆зба́вимсѧ бѣ́дъ и҆ напа́стей, гнѣ́ва  же и҆ ско́рби въ де́нь сꙋ́дный. 
И҆ сѣда́ленъ, гла́съ и҃. Сла́ва, и҆ ны́нѣ, пра́здника,  гла́съ то́йже. По ѕ҃-й пѣ́сни, конда́къ пра́здника, и҆  і҆́косъ. По ѳ҃-й пѣ́сни, свѣти́ленъ пра́здника, два́жды.  На стїхо́внѣ стїхи̑ры пра́здника, гла́съ в҃. Подо́бенъ:  До́ме є҆ѵфра́ѳовъ: Сла́ва, и҆ ны́нѣ, гла́съ д҃:  Всечⷭ҇тно́е твоѐ оу҆спе́нїе: На лїтꙋргі́и, бл҃жє́нна  пра́здника, пѣ́снь д҃-ѧ, ѻ҆бою̀ канѡ́нѡвъ, со і҆рмосо́мъ  на ѕ҃: Прокі́менъ пра́здника, и҆ до ѿда́нїѧ, и҆ ст҃ы́хъ:  Ст҃ы̑мъ и҆̀же сꙋ́ть на землѝ є҆гѡ̀: Сті́хъ: Предзрѣ́хъ  гдⷭ҇а: А҆по́столъ ко є҆фесе́ємъ, зача́ло сл҃г: Возмога́йте  ѡ҆ гдⷭ҇ѣ: Є҆ѵⷢ҇лїе лꙋкѝ, зача́ло ѯ҃г: Ничто́же  покрове́но є҆́сть: Прича́стенъ: Ра́дꙋйтесѧ: 
ѳ҃і. Ст҃а́гѡ мч҃нка а҆ндре́а стратила́та, и҆ съ  ни́мъ двꙋ̀ ты́сѧщъ пѧтѝ сѡ́тъ девѧти́десѧти тре́хъ. 
Стїхи̑ры пра́здника г҃, гла́съ д҃. Подо́бенъ: ꙗ҆́кѡ  до́блѧ: и҆ ст҃а́гѡ г҃, гла́съ а҃. Подо́бенъ: Всехва́льнїи  мч҃нцы: Сла́ва, и҆ ны́нѣ, пра́здника, гла́съ то́йже:  Є҆гда̀ и҆зшла̀ є҆сѝ бцⷣе: На стїхо́внѣ стїхи̑ры  пра́здника, гла́съ а҃. (с. тп҃в) Подо́бенъ: Нбⷭ҇ныхъ  чинѡ́въ: Сла́ва, и҆ ны́нѣ, гла́съ є҆̀: Прїиди́те  празднолю́бныхъ собо́ръ: 
Тропа́рь ст҃а́гѡ, гла́съ є҃: 
Земна́гѡ са́на сла́вꙋ ѡ҆ста́вивъ, нбⷭ҇ное црⷭ҇тво  наслѣ́довалъ є҆сѝ: кро́вными ка́плѧми, ꙗ҆́кѡ пречꙋ́днымъ  ка́менїемъ нетлѣ̑нныѧ вѣнцы̀ оу҆краси́лъ є҆сѝ, и҆ ко  хрⷭ҇тꙋ̀ приве́лъ є҆сѝ собо́ръ стрⷭ҇тоте́рпєцъ: съ ли́ки  а҆́гг҃льскими въ невече́рнѣмъ свѣ́тѣ, незаходи́маго  сл҃нца хрⷭ҇та̀ ѡ҆брѣ́лъ є҆сѝ, ст҃е а҆ндре́е стратила́те.  є҆гѡ́же молѝ съ пострада́вшими съ тобо́ю при́снѡ, да  сп҃се́тъ дꙋ́шы на́шѧ. 
Сла́ва, и҆ ны́нѣ, пра́здника. На оу҆́трени, на Бг҃ъ  гдⷭ҇ь, тропа́рь пра́здника два́жды. Сла́ва, ст҃а́гѡ: И҆  ны́нѣ, пра́здника, и҆ ѻ҆бы̑чныѧ каѳі̑смы, и҆ сѣда́льны  пра́здника: и҆ чте́мъ ѿ слове́съ пра́здничныхъ. Канѡ́нъ  пра́здника, со і҆рмосо́мъ на и҃: и҆ ст҃ы́хъ на д҃, гла́съ  д҃. По г҃-й пѣ́сни, 
Конда́къ ст҃а́гѡ, гла́съ в҃: 
Въ мл҃твахъ гдⷭ҇еви предстоѧ̀, ꙗ҆́коже ѕвѣзда̀ сл҃нцꙋ  предтекі́й, и҆ жела́емое сокро́вище црⷭ҇твїѧ оу҆зрѣ́лъ  є҆сѝ, ра́дости неизрече́нныѧ и҆сполнѧ́ѧсѧ, безсме́ртномꙋ  цр҃ю̀ въ безконє́чныѧ вѣ́ки ѿ а҆́гг҃лъ безпреста́ннѡ  хвали́момꙋ пое́ши, а҆ндре́е стратила́те: съ ни́миже моли́сѧ  непреста́ннѡ ѡ҆ всѣ́хъ на́съ. 
И҆ сѣда́ленъ. Сла́ва, и҆ ны́нѣ, пра́здника. По ѕ҃-й  пѣ́сни, конда́къ и҆ і҆́косъ пра́здника. По ѳ҃-й пѣ́сни  свѣти́ленъ пра́здника два́жды. На стїхо́внѣ стїхи̑ры  пра́здника, гла́съ в҃. Подо́бенъ: До́ме є҆ѵфра́ѳовъ:  Сла́ва, и҆ ны́нѣ, гла́съ є҃: Воспо́йте лю́дїе мт҃ри бг҃а  на́шегѡ: На лїтꙋргі́и, бл҃жє́нна пра́здника, пѣ́снь є҃-ѧ,  ѻ҆бою̀ канѡ́нѡвъ, на ѕ҃. Прокі́менъ мч҃нкѡвъ, гла́съ д҃:  Ст҃ы̑мъ, и҆̀же сꙋ́ть на землѝ є҆гѡ̀: Сті́хъ: Предзрѣ́хъ  гдⷭ҇а предо мно́ю вы́нꙋ: А҆по́столъ ко є҆фесе́ємъ, зача́ло  сл҃г: Возмога́йте (с. тп҃в ѡ҆б.) ѡ҆ гдⷭ҇ѣ: А҆ллилꙋ́їа,  гла́съ д҃: Воззва́ша првⷣнїи: Сті́хъ: Мнѡ́ги ско́рби  првⷣнымъ: Є҆ѵⷢ҇лїе лꙋкѝ, зача́ло р҃ѕ: Внемли́те ѿ  человѣ̑къ, возложа́тъ на вы̀: Прича́стенъ: Ра́дꙋйтесѧ: 
к҃. Ст҃а́гѡ прⷪ҇ро́ка самꙋ́ила. 
Стїхи̑ры пра́здника г҃, гла́съ ѕ҃. Подо́бенъ: Всю̀  ѿложи́вше: и҆ ст҃а́гѡ г҃, гла́съ д҃. Подо́бенъ: Да́лъ  є҆сѝ зна́менїе: Сла́ва, и҆ ны́нѣ, пра́здника, гла́съ ѕ҃:  На безсме́ртное твоѐ оу҆спе́нїе: На стїхо́внѣ, стїхи̑ры  пра́здника, гла́съ ѕ҃. Подо́бенъ: Тридне́венъ: Сла́ва, и҆  ны́нѣ, гла́съ то́йже, самогла́сенъ: Є҆гда̀ преставле́нїе:  Тропа́рь прⷪ҇ро́ка, гла́съ в҃: Прⷪ҇ро́ка твоегѡ̀ самꙋ́ила:  септе́мврїа въ д҃-й де́нь. Сла́ва, и҆ ны́нѣ, пра́здника. На  оу҆́трени, на Бг҃ъ гдⷭ҇ь, тропа́рь пра́здника, два́жды.  Сла́ва, прⷪ҇ро́ка: И҆ ны́нѣ, пра́здника, и҆ ѻ҆бы̑чныѧ  каѳі̑смы, и҆ сѣда́льны пра́здника, и҆ чте́нїе. Канѡ́нъ  пра́здника, со і҆рмосо́мъ на и҃: и҆ ст҃а́гѡ на д҃, гла́съ  д҃. По г҃-й пѣ́сни, 
Конда́къ, гла́съ и҃: 
Ꙗ҆́кѡ многоче́стный да́ръ пре́жде зача́тїѧ вда́нъ бг҃ꙋ:  и҆ и҆змла́да томꙋ̀ ꙗ҆́кѡ а҆́гг҃лъ послꙋжи́лъ є҆сѝ  всебл҃же́нне, и҆ сподо́билсѧ є҆сѝ предбꙋ̑дꙋщаѧ вѣща́ти.  тѣ́мже вопїе́мъ тѝ: ра́дꙋйсѧ прⷪ҇ро́че бж҃їй самꙋ́иле,  а҆рхїере́ю вели́кїй. 
И҆ сѣда́ленъ, Сла́ва, и҆ ны́нѣ, пра́здника. По ѕ҃-й  пѣ́сни, конда́къ и҆ і҆́косъ пра́здника. По ѳ҃-й пѣ́сни,  свѣти́ленъ прⷪ҇ро́ка. Сла́ва, и҆ ны́нѣ, пра́здника. На  стїхо́внѣ, стїхи̑ры пра́здника, гла́съ в҃: Подо́бенъ: До́ме  є҆ѵфра́ѳовъ: Сла́ва, и҆ ны́нѣ, гла́съ и҆ подо́бенъ то́йже:  Всѝ земноро́днїи: На лїтꙋргі́и, бл҃жє́нна пра́здника,  пѣ́снь ѕ҃-ѧ, ѻ҆бою̀ канѡ́нѡвъ, со і҆рмосо́мъ на ѕ҃. 
(с. тп҃г) 
к҃а. Ст҃а́гѡ а҆пⷭ҇ла ѳадде́а: И҆ ст҃ы́ѧ мч҃нцы  ва́ссы. 
Стїхи̑ры а҆пⷭ҇ла г҃, гла́съ и҃. Подо́бенъ: Ѽ  пресла́внагѡ чꙋдесѐ! и҆ ст҃ы́ѧ г҃, гла́съ д҃. Подо́бенъ:  Да́лъ є҆сѝ зна́менїе: Сла́ва, и҆ ны́нѣ, пра́здника,  гла́съ ѕ҃: Прїиди́те всемі́рное: На стїхо́внѣ, стїхи̑ры  пра́здника, гла́съ в҃: Подо́бенъ: Є҆гда̀ ѿ дре́ва:  Сла́ва, и҆ ны́нѣ, гла́съ и҃: Дѣви́честїи ли́цы дне́сь:  Тропа́рь а҆пⷭ҇ла, гла́съ г҃: А҆пⷭ҇ле ст҃ы́й: септе́мврїа въ  к҃в-й де́нь: Сла́ва, и҆ ны́нѣ, пра́здника. На оу҆́трени,  на Бг҃ъ гдⷭ҇ь, тропа́рь пра́здника, два́жды. Сла́ва,  а҆пⷭ҇ла: И҆ ны́нѣ, пра́здника, и҆ ѻ҆бы̑чныѧ каѳі̑смы, и҆  сѣда́льны пра́здника, и҆ чте́нїе. Канѡ́нъ пра́здника, со  і҆рмосо́мъ на ѕ҃: и҆ а҆пⷭ҇ла на д҃, гла́съ и҃: и҆ ст҃ы́ѧ на  д҃, гла́съ то́йже. По г҃-й пѣ́сни, 
Конда́къ а҆пⷭ҇ла, гла́съ д҃: 
Ꙗ҆́кѡ ѕвѣздꙋ̀ пресвѣ́тлꙋю цр҃ковь тѧ̀ стѧжа̀, а҆пⷭ҇ле  ѳадде́е, чꙋдесы̀ твои́ми всегда̀ просвѣща́ема, сп҃сѝ  вѣ́рою чтꙋ́щыѧ па́мѧть твою̀. 
И҆ сѣда́ленъ. Сла́ва, ст҃ы́ѧ: И҆ ны́нѣ, пра́здника. По  ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ а҆пⷭ҇ла. Сла́ва, и҆ ны́нѣ, пра́здника.  На стїхо́внѣ, стїхи̑ры пра́здника, гла́съ в҃. Подо́бенъ:  До́ме є҆ѵфра́ѳовъ: съ припѣ́вы и҆́хъ. Сла́ва, и҆ ны́нѣ,  подо́бенъ то́йже: Всѝ нбⷭ҇нїи: На лїтꙋргі́и, бл҃жє́нна,  пѣ́снь з҃, на ѕ҃. 
🕃 Въ то́йже де́нь преставле́нїе прпⷣбнагѡ  ѻ҆тца̀ на́шегѡ а҆вра́мїа а҆рхїмандрі́та, смоле́нскагѡ  чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀. 
(с. тп҃г ѡ҆б.) 
Тропа́рь, гла́съ и҃: 
Дне́сь возсїѧ̀ на́мъ па́мѧть твоѧ̀ сла́вне, ꙗ҆́кѡ  со́лнце свѣтоза́рно лꙋча́ми ѡ҆зарѧ́ющаѧ мі́ръ, и҆ тьмꙋ̀  но́щи ѕлы́хъ дꙋхѡ́въ ѿ на́съ ѿгонѧ́ющаѧ. дне́сь нбⷭ҇ныѧ  си̑лы ст҃ы́хъ а҆́гг҃лъ, и҆ дꙋ́шы првⷣныхъ мы́сленнѡ  торжествꙋ́ютъ, ра́дꙋющесѧ. дне́сь и҆ мы̀ грѣ́шнїи  припа́дающе мо́лимсѧ: ѻ҆́тче прпⷣбне а҆вра́мїе, хрⷭ҇та̀  бг҃а молѝ непреста́ннѡ, сп҃стѝ гра́дъ и҆ лю́ди, любе́знѡ  тебѐ почита́ющыѧ. 
Конда́къ, гла́съ г҃. Подо́бенъ: Дв҃а дне́сь: 
Возсїѧ̀ гдⷭ҇и, гра́дꙋ твоемꙋ̀ па́мѧть твоегѡ̀  оу҆го́дника, ꙗ҆́кѡ свѣ́тлое со́лнце, ра́достнѡ всѣ́хъ  ꙗ҆́кѡ лꙋча́ми ѡ҆зарѧ́ющи: па́че же мл҃твы пречⷭ҇тыѧ твоеѧ̀  мт҃ре ѿ всѣ́хъ бѣ́дъ и҆збавлѧ́ютъ на́съ, и҆  оу҆пражнѧ́ютъ ва̑рварскаѧ шата̑нїѧ. тѣ́мъ мы̀ лю́дїе  твоѝ, и҆ гра́дъ на́шъ вельмѝ хва́лимсѧ, и҆ сп҃са́емсѧ  мл҃твами твоегѡ̀ оу҆го́дника, а҆вра́мїа прпⷣбнагѡ ѻ҆тца̀. 
к҃в. Ст҃а́гѡ мч҃нка а҆гаѳоні́ка, и҆ и҆̀же съ ни́мъ.  Пое́тсѧ же въ сі́й де́нь слꙋ́жба и҆ ст҃а́гѡ лꙋ́ппа. 
На Гдⷭ҇и воззва́хъ, стїхи̑ры а҆гаѳоні́ка г҃, гла́съ д҃.  Подо́бенъ: Да́лъ є҆сѝ зна́менїе: лꙋ́ппа г҃, гла́съ и҆  подо́бенъ то́йже. Сла́ва, а҆гаѳоні́ка, гла́съ а҃:  Тезоиме́ннѣ назва́лсѧ є҆сѝ: И҆ ны́нѣ, пра́здника, гла́съ  то́йже: Подоба́ше самови́дцємъ: На стїхо́внѣ, стїхи̑ры  пра́здника, гла́съ и҃, подо́бенъ: Ѽ пресла́внагѡ чꙋдесѐ!  съ припѣ́вы. Сла́ва, а҆гаѳоні́ка, гла́съ и҃: Тезоиме́нно  зва́нїе: И҆ ны́нѣ, пра́здника, гла́съ то́йже: Оу҆вѣрѧ́ѧ  і҆и҃съ сн҃ъ тво́й бцⷣе: Тропа́рь, гла́съ д҃: Мч҃нцы твоѝ  гдⷭ҇и: септе́мврїа въ к҃-й де́нь. Сла́ва, и҆ ны́нѣ,  пра́здника. На оу҆́трени, на Бг҃ъ гдⷭ҇ь, тропа́рь  пра́здника, два́жды. Сла́ва, мч҃нкѡвъ: И҆ ны́нѣ,  пра́здника. и҆ ѻ҆бы̑чныѧ каѳі̑смы, и҆ сѣда́льны  пра́здника, и҆ чте́нїе. Канѡ́нъ пра́здника, со і҆рмосо́мъ  (с. тп҃д) на ѕ҃: и҆ ст҃ы́хъ два̀ канѡ́на на и҃: а҆гаѳоні́ка,  гла́съ а҃, и҆ лꙋ́ппа, гла́съ д҃. По г҃-й пѣ́сни, 
Конда́къ мч҃нкѡвъ, гла́съ а҃: 
Зва́нїе бл҃го́е стѧжа́въ бг҃омꙋ́дре, мꙋже́й лꙋка́выхъ  ѿврати́лсѧ є҆сѝ вѣ́ры, не оу҆боѧ́всѧ мꙋ́къ а҆гаѳоні́че  сла́вне. тѣ́мже бл҃ги̑мъ бы́лъ є҆сѝ наслѣ́дникъ, и҆  прїѧ́лъ є҆сѝ со стра́ждꙋщими съ тобо́ю достѡ́йныѧ вѣнцы̀. 
И҆ і҆́косъ, и҆ сѣда́ленъ. Сла́ва, лꙋ́ппа: И҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ пра́здника.  По ѳ҃-й пѣ́сни, свѣти́ленъ мч҃нкѡвъ. Сла́ва, и҆ ны́нѣ,  пра́здника. На стїхо́внѣ стїхи̑ры пра́здника, гла́съ в҃.  Подо́бенъ: До́ме є҆ѵфра́ѳовъ: Сла́ва, и҆ ны́нѣ, подо́бенъ  то́йже: Всѝ земноро́днїи: На лїтꙋргі́и, бл҃жє́нна  пра́здника, пѣ́снь и҃-ѧ ѻ҆бои́хъ канѡ́нѡвъ, со і҆рмосо́мъ  на ѕ҃. 
к҃г. Ст҃а́гѡ мч҃нка лꙋ́ппа: Въ сі́й де́нь ѿдае́тсѧ  пра́здникъ оу҆спе́нїѧ прест҃ы́ѧ бцⷣы. 
И҆ пое́тсѧ слꙋ́жба всѧ̀ пра́здника си́це: Ве́черъ,  ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры  пра́здника, на ѕ҃: Сла́ва и҆ ны́нѣ, пра́здника. А҆́ще ли въ  пѧто́къ ве́чера: Сла́ва, пра́здника: И҆ ны́нѣ,  бг҃оро́диченъ а҃-й настоѧ́щагѡ гла́са. Прокі́менъ днѐ.  кромѣ̀ вхо́да, и҆ паремі́й. На стїхо́внѣ стїхи̑ры  пра́здника, съ припѣ́вы свои́ми. Сла́ва, и҆ ны́нѣ,  пра́здника. По трист҃о́мъ тропа́рь пра́здника. На  повече́рїи, конда́къ пра́здника. Полꙋ́нощницꙋ же пое́мъ по  ѻ҆бы́чаю, съ каѳі́смою, и҆ съ тропарѝ ѻ҆бы́чными,  глаго́лемъ же и҆ мл҃твꙋ: Помѧнѝ гдⷭ҇и: На оу҆́трени, на  Бг҃ъ гдⷭ҇ь, тропа́рь пра́здника: два́жды. Сла́ва, и҆ ны́нѣ,  то́йже. и҆ ѻ҆бы̑чныѧ каѳі̑смы, и҆ сѣда́льны пра́здника.  Канѡ́нъ пра́здника со і҆рмосо́мъ (с. тп҃д ѡ҆б.) на и҃: и҆  дрꙋгі́й, со і҆рмосо́мъ на ѕ҃, і҆рмосы̀ ѻ҆бою̀ канѡ́нѡвъ, по  два́жды. Катава́сїа: Преꙋкраше́ннаѧ: ѻ҆́ба ли̑ка вкꙋ́пѣ.  По г҃-й пѣ́сни, ѵ҆пакоѝ пра́здника. По ѕ҃-й пѣ́сни,  конда́къ и҆ і҆́косъ пра́здника. На ѳ҃-й пѣ́сни пое́мъ  припѣ́вы пра́здника, ꙗ҆́коже оу҆каза́сѧ на са́мый  пра́здникъ. Свѣти́ленъ пра́здника, два́жды. На хвали́техъ  стїхи̑ры пра́здника на д҃. Сла́ва, и҆ ны́нѣ, пра́здника.  Славосло́вїе вели́кое. и҆ ча́съ а҃-й, и҆ ѿпꙋ́стъ. На  лїтꙋргі́и, бл҃жє́нна ѿ ѻ҆бою̀ канѡ́нѡвъ, пѣ́снь ѳ҃-ѧ,  со і҆рмосо́мъ на и҃. Тропа́рь пра́здника. Сла́ва, и҆ ны́нѣ,  конда́къ. Прокі́менъ, А҆ллилꙋ́їа, и҆ прича́стенъ пра́здника.  А҆по́столъ же, и҆ є҆ѵⷢ҇лїе днѐ и҆ пра́здника. 
🕅комм. Подоба́етъ вѣ́дати, а҆́ще слꙋчи́тсѧ  ѿда́нїе пра́здника оу҆спе́нїѧ прест҃ы́ѧ бцⷣы въ  недѣ́лю: 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны по  ѻ҆бы́чаю. На стїхо́внѣ, стїхи́ра воскрⷭ҇на є҆ди́на, и҆  пра́здника стїхо́вна съ припѣ́вы свои́ми вели́кїѧ вече́рни.  Сла́ва, и҆ ны́нѣ, пра́здника. Тропа́рь воскрⷭ҇нъ. Сла́ва,  и҆ ны́нѣ, пра́здника. На вели́цѣй вече́рни, по ѻ҆бы́чной  каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃, и҆  а҆нато́лїевъ є҆ди́нъ, и҆ пра́здника ѕ҃, поє́мыѧ на са́мый  пра́здникъ. Сла́ва, пра́здника. И҆ ны́нѣ, бг҃оро́диченъ а҃- й гла́са. На лїті́и стїхи̑ры и҆ Сла́ва, и҆ ны́нѣ,  пра́здника: На стїхо́внѣ стїхи̑ры воскрⷭ҇ны. Сла́ва и҆  ны́нѣ, пра́здника. На бл҃гослове́нїи хлѣ́бѡвъ, тропа́рь:  Бцⷣе дв҃о: два́жды, и҆ пра́здника, є҆ди́ножды. и҆ чте́нїе  въ посла́нїихъ а҆пⷭ҇льскихъ. На оу҆́трени, на Бг҃ъ гдⷭ҇ь,  тропа́рь воскрⷭ҇нъ, два́жды. Сла́ва и҆ ны́нѣ, пра́здника:  По каѳі́смахъ сѣда́льны воскрⷭ҇ны, съ бг҃оро́дичны и҆́хъ,  и҆ чте́нїе во є҆ѵⷢ҇лїи толково́мъ, и҆ непоро́чны, и҆  ѵ҆пакоѝ гла́са, и҆ чте́нїе. (с. тп҃є) Степє́нна, и҆  прокі́менъ гла́са. Всѧ́кое дыха́нїе: Є҆ѵⷢ҇лїе воскрⷭ҇но.  Воскрⷭ҇нїе хрⷭ҇то́во: ѱало́мъ н҃. стїхи́ра воскрⷭ҇на, и҆  прѡ́чаѧ по ѻ҆бы́чаю. Канѡ́нъ воскрⷭ҇нъ со і҆рмосо́мъ на д҃,  и҆ бцⷣы на в҃, и҆ пра́здника ѻ҆́ба канѡ́на на и҃.  Катава́сїа: Преꙋкраше́ннаѧ: По г҃-й пѣ́сни, конда́къ  пра́здника, и҆ і҆́косъ, и҆ ѵ҆пакоѝ пра́здника. По ѕ҃-й  пѣ́сни, конда́къ воскрⷭ҇нъ и҆ і҆́косъ и҆ про́логъ. На ѳ҃-й  пѣ́сни, пое́мъ Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва,  и҆ ны́нѣ, пра́здника. На хвали́техъ стїхи̑ры воскрⷭ҇ны на  д҃, и҆ пра́здника на д҃ со сла́внымъ, съ припѣ́вы  пра́здника. Сла́ва, стїхи́ра є҆ѵⷢ҇льскаѧ. И҆ ны́нѣ:  Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ то́чїю. є҆ктєнїѝ, и҆  ѿпꙋ́стъ, и҆ ѡ҆глаше́нїе стꙋді́тово, и҆ и҆схожде́нїе  ѻ҆бы́чное въ притво́ръ, и҆ ча́съ пе́рвый, и҆ коне́чный  ѿпꙋ́стъ. На часѣ́хъ, тропа́рь воскрⷭ҇нъ. Сла́ва,  пра́здника. И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ пра́здника, и҆ воскрⷭ҇нъ, премѣнѧ́юще  глаго́лемъ. На лїтꙋргі́и, бл҃жє́нна гла́са на ѕ҃: и҆  пра́здника, пѣ́снь ѳ҃-ѧ, на д҃: По вхо́дѣ тропа́рь  воскрⷭ҇нъ, и҆ пра́здника. Сла́ва, конда́къ воскрⷭ҇нъ. И҆  ны́нѣ, пра́здника. Прокі́менъ, а҆по́столъ, А҆ллилꙋ́їа, и҆  є҆ѵⷢ҇лїе днѐ и҆ пра́здника. Прича́стенъ: Хвали́те гдⷭ҇а съ  нб҃съ: и҆ пра́здника. Ѿ сегѡ́ же днѐ катава́сїа пое́тсѧ:  Крⷭ҇тъ начерта́въ: до к҃а-гѡ септе́мврїа. Ст҃а́гѡ же лꙋ́ппа  пое́тсѧ слꙋ́жба въ к҃в-й де́нь, ꙗ҆́коже пред̾ꙋказа́сѧ. 
к҃д. Ст҃а́гѡ сщ҃енномч҃нка є҆ѵтѵ́ха, оу҆ченика̀  ст҃а́гѡ і҆ѡа́нна бг҃осло́ва. 
Стїхи̑ры ѻ҆ктѡ́иха г҃: и҆ є҆ѵтѵ́ха г҃: гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, и҆ ны́нѣ,  бг҃оро́диченъ, (с. тп҃є ѡ҆б.) и҆лѝ крⷭ҇тобг҃оро́диченъ. На  стїхо́внѣ ѻ҆ктѡ́иха. Тропа́рь, гла́съ д҃: И҆ нра́вѡмъ  прича́стникъ: септе́мврїа въ г҃-й де́нь. На оу҆́трени,  ѻ҆бы̑чныѧ каѳі̑смы, и҆ сѣда́льны ѻ҆ктѡ́иха. Ѻ҆́ба  канѡ́на ѻ҆ктѡ́иха: и҆ ст҃а́гѡ на д҃, гла́съ и҃. По г҃-й  пѣ́сни, сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ г҃. 
А҆пⷭ҇лѡвъ сопресто́льникъ и҆ ст҃и́телей красота̀ бы́въ  є҆ѵтѵ́хе, мч҃нчески просла́вилсѧ є҆сѝ, просїѧ́лъ є҆сѝ  ꙗ҆́кѡ со́лнце, всѣ́хъ просвѣща́ѧ, и҆ разори́лъ є҆сѝ  безбо́жїѧ но́щь глꙋбо́кꙋю: сегѡ̀ ра́ди тѧ̀ почита́емъ,  ꙗ҆́кѡ бж҃е́ственнаго вои́стиннꙋ сщ҃еннотаи́нника хрⷭ҇то́ва. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. 
🕃 Въ то́йже де́нь пренесе́нїе честны́хъ моще́й,  и҆́же во ст҃ы́хъ ѻ҆тца̀ на́шегѡ петра̀ митрополі́та  кі́евскагѡ, и҆ всеѧ̀ рѡссі́и чꙋдотво́рца. 
И҆дѣ́же лежа́тъ мо́щи є҆гѡ̀, соверша́етсѧ полѷеле́й. 
Тропа́рь, гла́съ д҃: 
Наста̀ дне́сь всечестны́й пра́здникъ пренесе́нїѧ  честны́хъ моще́й твои́хъ ст҃и́телю пе́тре, веселѧ̀ и҆зрѧ́днѡ  твоѐ ста́до, и҆ вѣ́рнаго і҆мпера́тора и҆ лю́ди: ѡ҆  ни́хже не ѡ҆скꙋдѣва́й молѧ́сѧ хрⷭ҇тꙋ̀ бг҃ꙋ, є҆́же ѿ  негѡ̀ дарова́ннѣй тѝ па́ствѣ сохрани́тисѧ ѿ вра̑гъ  ненавѣ́тованнѣй, и҆ сп҃сти́сѧ дꙋша́мъ на́шымъ. 
Конда́къ, гла́съ и҃. 
Ꙗ҆́кѡ врача̀ преизрѧ́дна, и҆ и҆сто́чника чꙋдесє́мъ  ѻ҆би́льна, дне́сь соше́дшесѧ любо́вїю дꙋхѡ́внаѧ твоѧ̑  ча̑да, въ пренесе́нїе честны́хъ моще́й твои́хъ, а҆рхїере́ю  пе́тре, мо́лимъ тѧ̀: молѝ хрⷭ҇та̀ бг҃а дарова́ти честны́мъ  твои́мъ пренесе́нїемъ вѣ́рномꙋ і҆мпера́торꙋ на́шемꙋ на  врагѝ побѣди́тєльнаѧ: да твои́ми къ бг҃ꙋ мл҃твами,  находѧ́щихъ ѕѡ́лъ и҆зба́вльшесѧ, ра́достною дꙋше́ю и҆  весе́лїемъ (с. тп҃ѕ) се́рдца, бл҃года̑рнаѧ тѝ воспое́мъ,  глаго́люще: ра́дꙋйсѧ ѻ҆́тче пе́тре, а҆рхїере́євъ и҆ всеѧ̀  рѡссі́йскїѧ землѝ оу҆добре́нїе. 
к҃є. 🕃 Возвраще́нїе моще́й ст҃а́гѡ а҆пⷭ҇ла  варѳоломе́а: И҆ па́мѧть ст҃а́гѡ а҆пⷭ҇ла ті́та. 
На Гдⷭ҇и воззва́хъ, стїхи̑ры варѳоломе́а г҃, гла́съ д҃.  Подо́бенъ: Ꙗ҆́кѡ до́блѧ: И҆ ті́та г҃, гла́съ то́йже.  Подо́бенъ: Да́лъ є҆сѝ зна́менїе: Сла́ва, варѳоломе́а,  гла́съ в҃: Ѡ҆ста́вивъ земна̑ѧ: На стїхо́внѣ ѻ҆ктѡ́иха.  Тропа́рь, гла́съ г҃: А҆пⷭ҇ли ст҃і́и: ѻ҆ктѡ́врїа въ л҃а-й  де́нь. На оу҆́трени, канѡ́нъ ѻ҆ктѡ́иха є҆ди́нъ: И҆  ст҃ы́хъ два̀, на и҃: Варѳоломе́а, гла́съ д҃. И҆ ті́та,  гла́съ то́йже. По г҃-й пѣ́сни, 
Конда́къ ті́та, гла́съ в҃. 
Па́ѵловъ ꙗ҆ви́всѧ собесѣ́дникъ а҆пⷭ҇ле, съ ни́мъ на́мъ  сло́во предвозвѣсти́лъ є҆сѝ бж҃е́ственныѧ бл҃года́ти,  тайноглаго́льниче ті́те приснопа́мѧтне. сегѡ̀ ра́ди вопїе́мъ  тѝ: не преста́й молѧ́сѧ ѡ҆ всѣ́хъ на́съ. 
И҆ сѣда́ленъ варѳоломе́а. гла́съ г҃. Сла́ва, ті́та,  гла́съ и҃. И҆ ны́нѣ, бг҃оро́диченъ. По ѕ҃-й пѣ́сни, 
Конда́къ варѳоломе́а, гла́съ д҃. Подо́бенъ: Ꙗ҆ви́лсѧ  є҆сѝ: 
Ꙗ҆ви́лсѧ є҆сѝ ве́лїе со́лнце цр҃кви, оу҆че́нїй  сїѧ́нїемъ и҆ чꙋдесы̀ стра́шными, просвѣща́ѧ пою́щыѧ тѧ̀,  варѳоломе́е гдⷭ҇ень а҆пⷭ҇ле. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха,  Сла́ва, а҆пⷭ҇лѡвъ. На стїхо́внѣ ѻ҆ктѡ́иха. На лїтꙋргі́и,  прокі́менъ, гла́съ и҃: Во всю̀ зе́млю: Сті́хъ: Нб҃са̀  повѣ́даютъ: А҆по́столъ къ ті́тꙋ, зача́ло т҃: Па́ѵелъ ра́бъ  бж҃їй: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀:  Є҆ѵⷢ҇лїе матѳе́а, зача́ло а҃і: Вы̀ є҆стѐ свѣ́тъ мі́ра:  Прича́стенъ: Во всю̀ зе́млю: 
(с. тп҃ѕ ѡ҆б.) 
к҃ѕ. Ст҃ы́хъ мч҃нкъ, а҆дрїа́на и҆ ната́лїи: 
Стїхи̑ры ѻ҆ктѡ́иха г҃: и҆ ст҃ы́хъ г҃, гла́съ д҃:  Подо́бенъ: Ꙗ҆́кѡ до́блѧ: Сла́ва, гла́съ ѕ҃: Ѽ сꙋпрꙋ́же  ст҃ы́й: На стїхо́внѣ ѻ҆ктѡ́иха. Сла́ва, ст҃ы́хъ, гла́съ  а҃: Ре́вность мꙋ́жа бл҃гочести́ва: Тропа́рь, гла́съ д҃:  Мч҃нцы твоѝ гдⷭ҇и: септе́мврїа въ к҃-й де́нь. На  оу҆́трени, ѻ҆́ба канѡ́на ѻ҆ктѡ́иха и҆ ст҃ы́хъ на д҃,  гла́съ ѕ҃. По г҃-й пѣ́сни, 
Конда́къ, гла́съ д҃: 
Жены̀ бг҃омꙋ́дрыѧ бж҃е́ствєннаѧ словеса̀ въ се́рдцѣ  положи́въ, а҆дрїа́не мч҃нче хрⷭ҇то́въ, къ мꙋче́нїѧмъ  оу҆се́рднѡ оу҆стреми́лсѧ є҆сѝ, съ сꙋпрꙋ́гою вѣне́цъ  прїе́мъ. 
Та́же сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Мч҃нкъ возсїѧ̀ бж҃е́ственнаѧ па́мѧть, и҆ зємны́ѧ  ѡ҆зарѝ всѧ̑ концы̀ свѣ́тлѡ, съ весе́лїемъ зовꙋ́щихъ: ты̀  є҆сѝ мч҃нкѡвъ хрⷭ҇тѐ ра́дованїе. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, мч҃нкѡвъ. На стїхо́внѣ ѻ҆ктѡ́иха. 
🕂 Въ то́йже де́нь пра́зднꙋемъ срѣ́тенїю і҆кѡ́ны  прест҃ы́ѧ бцⷣы влади́мїрскїѧ. 
Тропа́рь и҆ конда́къ, пи́санъ і҆ꙋ́нїа въ к҃г-й де́нь.  А҆́ще хо́щетъ настоѧ́тель, да пое́тъ слꙋ́жбꙋ є҆ѧ̀ со  а҆дрїа́номъ, ꙗ҆́коже зна́менїю бцⷣы съ мч҃нкомъ і҆а́кѡвомъ  пе́рсскимъ: зрѝ ли́стъ рм҃в. 
к҃з. Прпⷣбнагѡ ѻ҆тца̀ на́шегѡ пі́мена. 
На Гдⷭ҇и воззва́хъ, стїхи̑ры ѻ҆ктѡ́иха г҃, и҆  прпⷣбнагѡ г҃, гла́съ и҃. Подо́бенъ: Что́ вы нарече́мъ:  Сла́ва, гла́съ ѕ҃: Прпⷣбне ѻ҆́тче, во всю̀ зе́млю: На  стїхо́внѣ ѻ҆ктѡ́иха. Сла́ва, гла́съ и҃: Мона́хѡвъ  мно́жєства: Тропа́рь, гла́съ и҃: (с. тп҃з) Слє́зъ твои́хъ  тече́ньми: септе́мврїа въ г҃-й де́нь. На оу҆́трени, ѻ҆́ба  канѡ́на ѻ҆ктѡ́иха: и҆ ст҃а́гѡ на д҃, гла́съ и҃. По г҃-й  пѣ́сни, сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ д҃: Подо́бенъ: Ꙗ҆ви́лсѧ є҆сѝ: 
Свѣ́тлыхъ пѡ́двигъ твои́хъ прпⷣбне ѻ҆́тче, наста̀  дне́сь ст҃а́ѧ па́мѧть твоѧ̀, дꙋ́шы бл҃гочести́выхъ  веселѧ́щи, пі́мене бг҃омꙋ́дре ѻ҆́тче на́шъ прпⷣбне. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, прпⷣбнагѡ. На стїхо́внѣ ѻ҆ктѡ́иха. На лїтꙋргі́и,  прокі́менъ: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ  гдⷭ҇еви: А҆по́столъ къ гала́тѡмъ: зача́ло сг҃і: Пло́дъ  дх҃о́вный є҆́сть: Є҆ѵⷢ҇лїе матѳе́а, зача́ло і҃: По  і҆и҃сѣ и҆до́ша наро́ди: Прича́стенъ: Въ па́мѧть: 
к҃и. Прпⷣбнагѡ ѻ҆тца̀ на́шегѡ мѡѷсе́а мꙋ́рїна: 
Стїхи̑ры ѻ҆ктѡ́иха г҃: и҆ прпⷣбнагѡ г҃, гла́съ и҃.  Подо́бенъ: Мч҃нцы твоѝ гдⷭ҇и: На стїхо́внѣ ѻ҆ктѡ́иха.  Тропа́рь, гла́съ а҃: Пꙋсты́нный жи́тель: септе́мврїа въ к҃ѳ- й де́нь. На оу҆́трени, ѻ҆́ба канѡ́на ѻ҆ктѡ́иха: и҆  ст҃а́гѡ на д҃, гла́съ и҃. По г҃-й пѣ́сни, сѣда́ленъ гла́съ  г҃. По ѕ҃-й пѣ́сни, 
Конда́къ, гла́съ д҃: 
Мꙋ́рїны заꙋши́въ, и҆ ли́ца де́мѡнѡвъ поплева́въ,  мы́сленнѡ просїѧ́лъ є҆сѝ ꙗ҆́коже со́лнце свѣ́тло,  свѣ́томъ житїѧ̀ твоегѡ̀, и҆ оу҆че́нїемъ наставлѧ́ѧ дꙋ́шы  на́шѧ. 
По ѳ҃-й пѣ́сни, свѣти́ленъ ѻ҆ктѡ́иха. 
(с. тп҃з ѡ҆б.) 
к҃ѳ. 🕀 Оу҆сѣкнове́нїе чⷭ҇тны́ѧ главы̀  чⷭ҇тна́гѡ сла́внагѡ прⷪ҇ро́ка, прⷣте́чи и҆ крⷭ҇ти́телѧ  і҆ѡа́нна: 
На ма́лѣй вече́рни, на Гдⷭ҇и воззва́хъ, стїхи̑ры на д҃,  гла́съ а҃. Подо́бенъ: Нбⷭ҇ныхъ чинѡ́въ: Сла́ва, гла́съ и҃:  Прⷣте́че сп҃совъ: И҆ ны́нѣ: Влⷣчце прїимѝ: Прокі́менъ  днѐ. На стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: съ припѣ́вы. Сла́ва, и҆ ны́нѣ,  бг҃оро́диченъ, подо́бенъ то́йже: Є҆ди́на хрⷭ҇тїа́нъ: 
Тропа́рь, гла́съ в҃: 
Па́мѧть првⷣнагѡ съ похвала́ми, тебѣ́ же довлѣ́етъ  свидѣ́тельство гдⷭ҇не прⷣте́че: показа́лъ бо сѧ є҆сѝ  вои́стиннꙋ и҆ прⷪ҇ро́кѡвъ честнѣ́йшїй, ꙗ҆́кѡ и҆ въ  стрꙋѧ́хъ крⷭ҇ти́ти сподо́билсѧ є҆сѝ проповѣ́даннаго.  тѣ́мже за и҆́стинꙋ пострада́въ ра́дꙋѧсѧ, бл҃говѣсти́лъ  є҆сѝ и҆ сꙋ́щымъ во а҆́дѣ, бг҃а ꙗ҆́вльшагосѧ пло́тїю,  взе́млющаго грѣ́хъ мі́ра, и҆ подаю́щаго на́мъ ве́лїю  млⷭ҇ть. 
Сла́ва, и҆ ны́нѣ, Всѧ̑ па́че смы́сла: Є҆ктенїа̀  ма́лаѧ, и҆ ѿпꙋ́стъ. На вели́цѣй вече́рни, по ѻ҆бы́чномъ  ѱалмѣ̀: пое́мъ Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и  воззва́хъ, стїхи̑ры на и҃, гла́съ ѕ҃: Ржⷭ҇твꙋ̀ сотворѧ́емꙋ:  Сла́ва, тꙋ́южде стїхи́рꙋ: Ржⷭ҇твꙋ̀ сотворѧ́емꙋ: И҆ ны́нѣ:  Кто̀ тебѐ не оу҆бл҃жи́тъ: Вхо́дъ. Прокі́менъ днѐ.  Чтє́нїѧ г҃: а҃-е, Прⷪ҇ро́чества и҆са́їина: Та́кѡ глаго́летъ  гдⷭ҇ь: оу҆тѣша́йте: оу҆тѣша́йте: в҃-е, Прⷪ҇ро́чества  малахі́ина: Та́кѡ глаго́летъ гдⷭ҇ь вседержи́тель: сѐ а҆́зъ  посыла́ю а҆́гг҃ла моего̀: г҃-е: Премꙋ́дрости соломѡ́ни:  Првⷣникъ а҆́ще пости́гнетъ: На лїті́и стїхи̑ры самогла́сны,  гла́съ а҃. Сла́ва, гла́съ є҃: Беззако́ннагѡ дѣѧ́нїѧ: И҆  ны́нѣ, гла́съ то́йже: Воспо́йте лю́дїе: На стїхо́внѣ  стїхи̑ры, самогла́сны, гла́съ в҃. Припѣ́въ а҃-й: Првⷣникъ  ꙗ҆́кѡ фі́нїѯъ: в҃-й: Возвесели́тсѧ првⷣникъ: Сла́ва,  гла́съ и҃: Прⷣте́че сп҃совъ: И҆ ны́нѣ, Безневѣ́стнаѧ  дв҃о: (с. тп҃и) На бл҃гослове́нїи хлѣ́бѡвъ, тропа́рь  ст҃а́гѡ, два́жды, и҆ Бцⷣе дв҃о: є҆ди́ножды. и҆ Бꙋ́ди и҆́мѧ  гдⷭ҇не, съ пѣ́нїемъ три́жды, и҆ ѱало́мъ л҃г: Бл҃гословлю̀  гдⷭ҇а: Коне́цъ: не лиша́тсѧ всѧ́кагѡ бл҃га. На оу҆́трени,  на Бг҃ъ гдⷭ҇ь, тропа́рь прⷣте́чи, два́жды. Сла́ва, и҆  ны́нѣ: Всѧ̑ па́че смы́сла: По каѳі́смахъ сѣда́льны  прⷣте́чи: съ бг҃оро́дичны и҆́хъ. И҆ чте́нїе: По полѷеле́и  сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ. и҆ чте́мъ сло́во торже́ственно. Степє́нна  а҃-й а҆нтїфѡ́нъ д҃-гѡ гла́са. Прокі́менъ: Чⷭ҇тна̀ пред̾  гдⷭ҇емъ: Сті́хъ: Что̀ возда́мъ гдⷭ҇еви: Всѧ́кое дыха́нїе:  Є҆ѵⷢ҇лїе матѳе́а, зача́ло н҃з: Слы́шавъ и҆́рѡдъ  четвертовла́стникъ слꙋ́хъ і҆и҃совъ: По н҃-мъ ѱалмѣ̀  стїхи́ра, гла́съ ѕ҃: Плѧса̀ оу҆чени́ца вселꙋка́вагѡ  дїа́вола: Канѡ́на два̀: є҆ди́нъ, гла́съ и҃: со і҆рмосо́мъ  на и҃: и҆ дрꙋгі́й гла́съ то́йже, на ѕ҃. Катава́сїа: Крⷭ҇тъ  начерта́въ: По г҃-й пѣ́сни, сѣда́ленъ гла́съ и҃, два́жды.  Сла́ва, и҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ є҃. 
Прⷣте́чево сла́вное оу҆сѣкнове́нїе, смотре́нїе бы́сть  нѣ́кое бж҃е́ственное: да и҆ сꙋ́щымъ во а҆́дѣ сп҃сово  проповѣ́сть прише́ствїе. да рыда́етъ оу҆́бѡ и҆рѡді́а,  беззако́нное оу҆бі́йство и҆спроси́вши: не зако́нъ бо бж҃їй,  ни живы́й вѣ́къ возлюбѝ, но притво́рный, привре́менный. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  прⷣте́чи: Сла́ва, дрꙋгі́й: И҆ ны́нѣ, бг҃оро́диченъ. На  хвали́техъ стїхи̑ры на д҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, гла́съ ѕ҃: Па́ки и҆рѡді́а  бѣ́ситсѧ: И҆ ны́нѣ, Бцⷣе ты̀ є҆сѝ лоза̀: Славосло́вїе  вели́кое. По трист҃о́мъ тропа́рь прⷣте́чи. Сла́ва, и҆  ны́нѣ: Всѧ̑ па́че смы́сла: Є҆ктєнїѝ, и҆ ѿпꙋ́стъ. и҆  дае́тсѧ ст҃ы́й є҆ле́й бра́тїи ѿ (с. тп҃и ѡ҆б.) канди́ла  прⷣте́чева, и҆ ча́съ а҃-й. На а҃-мъ часѣ̀, тропа́рь и҆  конда́къ прⷣте́чи: и҆ коне́чный ѿпꙋ́стъ. На лїтꙋргі́и,  бл҃жє́нна ѿ канѡ́на а҃-гѡ пѣ́снь г҃-ѧ: и҆ в҃-гѡ пѣ́снь  ѕ҃-ѧ, на и҃. Прокі́менъ, гла́съ з҃: Возвесели́тсѧ првⷣникъ:  Сті́хъ: Оу҆слы́ши бж҃е гла́съ мо́й: А҆по́столъ дѣѧ́нїй,  зача́ло л҃г: Во дни̑ ѻ҆́ны, ꙗ҆́коже скончава́ше і҆ѡа́ннъ:  А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ  процвѣте́тъ: Сті́хъ: Насажде́ни въ домꙋ̀ гдⷭ҇ни: Є҆ѵⷢ҇лїе  ма́рка, зача́ло к҃д: Слы́ша и҆́рѡдъ ца́рь слꙋ́хъ і҆и҃совъ:  Прича́стенъ: Въ па́мѧть: На трапе́зѣ оу҆тѣше́нїе бра́тїи,  кромѣ̀ сы́ра и҆ ꙗ҆и́цъ и҆ ры́бы ꙗ҆ди́мъ два́жды дне́мъ,  а҆́ще среда̀ и҆лѝ пѧто́къ. 
[зрѝ]комм. Вѣ́домо же бꙋ́ди, ꙗ҆́кѡ а҆́ще  слꙋчи́тсѧ пра́здникъ сі́й въ недѣ́лю, предварѧ́етъ всѧ̀  слꙋ́жба воскрⷭ҇на на вече́рни и҆ на оу҆́трени, и҆ на  лїтꙋргі́и. 
Зрѝ по́стнагѡ сегѡ̀ оу҆ста́ва на оу҆сѣкнове́нїе  чⷭ҇тны́ѧ главы̀ прⷣте́чевы, дре́вними ст҃ы́ми ѻ҆тцы̀ въ  се́й де́нь завѣща́ннагѡ. Сꙋ́ть оу҆́бѡ нѣ́цыи предаю́тъ  ка́чествꙋ бы́ти тогда̀ снѣ́дей, а҆ не постꙋ̀, ѡ҆ то́мъ бо  не возмого́хомъ ничто́же ѡ҆брѣстѝ напи́сано въ разли́чныхъ  тѵ́пїцѣхъ: но па́че досто́итъ въ то́й де́нь всѧ́кѡ  воздержа́тисѧ посто́мъ, за и҆́стинꙋ пострада́вшагѡ  прⷪ҇ро́ка, и҆ проповѣ́давшагѡ во а҆́дѣ гдⷭ҇а. разрѣше́нїю  же бы́ти то́чїю на древѧ́ное ма́сло, и҆ прѡ́чаѧ ѿ  разли́чныхъ ѻ҆во́щнаго плода̀, и҆ по мѣ́рѣ є҆ди́ной  ча́шицѣ вїна̀ въ сла́вꙋ бж҃їю, трꙋда̀ ра́ди бдѣ́ннагѡ.  Всѧ́кѡ бо досто́итъ на́мъ въ то́й де́нь сѣ́тованїемъ  оу҆ны̑лымъ бы́ти, а҆ не чревоꙋгожде́нїе и҆мѣ́ти  воздержа́тельнагѡ ра́ди житїѧ̀ ст҃а́гѡ, и҆  скверноꙋбі́йственнагѡ кровопроли́тїѧ є҆гѡ̀ ѿ и҆́рѡда:  поне́же оу҆сѣ́чена бы́сть глава̀ прⷣте́чева на пирꙋ̀ (с.  тп҃ѳ) плѧса́нїемъ блꙋ́дныѧ плѧса́вицы, и҆ чревоꙋго́дїемъ, и҆  разли́чныхъ живо́тныхъ закла́нїемъ и҆ кровопроли́тїемъ.  на́мъ же ниеди́нагѡ ѿ таковы́хъ живо́тныхъ, и҆з̾ ни́хже  кро́вь и҆злива́етсѧ, но нижѐ ры́бъ [кро́вь бо и҆мѣ́ютъ,  а҆́ще и҆ въ водѣ̀ жи́тельствꙋютъ, и҆ ѿ тва́рей живо́тныхъ  сꙋ́ть] подоба́етъ вкꙋша́ти: да не соѻ́бщницы ꙗ҆ви́мсѧ  и҆́рѡдовꙋ чревоꙋго́дїю. ка́кѡ бо крⷭ҇ти́телево честно́е  оу҆сѣкнове́нїе почти́ти восхо́щемъ; мѧ́со ли хо́щемъ  ꙗ҆́сти, и҆лѝ ѿ и҆ны́хъ разли́чныхъ бра́шенъ  многоцѣ́нныхъ; а҆ ѻ҆́нъ живѧ́ше въ пꙋсты́ни безво́днѣй,  и҆ безтра́внѣй: ни хлѣ́ба ꙗ҆дѧ́ше, ни трапе́зы и҆мѧ́ше.  вїно́ ли пїе́мъ; а҆ ѻ҆́нъ никогда́же пїѧ́ше вїна̀, ни  и҆на́гѡ питїѧ̀ мїрска́гѡ: ни въ хра́мѣхъ живѧ́ше, но под̾  ка́менемъ вкопа́всѧ живѧ́ше. сто́лъ и҆ трапе́за, и҆ ѻ҆́дръ  є҆мꙋ̀ бѧ́ше землѧ̀, ра́звѣ нꙋ́жды є҆сте́ственныѧ,  є҆ди́ною дне́мъ вкꙋша́ше а҆крі́ды и҆ ме́дъ ди́вїй: ча́ша же  є҆мꙋ̀ приго́рщи бѧ́ше, а҆ питїѐ и҆з̾ ка́мене текꙋ́щаѧ  вода̀. Тѣ́мже бра́тїе оу҆се́рднѡ почти́мъ де́нь се́й  мл҃твою и҆ посто́мъ въ цѣломꙋ́дрїи, ѿбѣжи́мъ  пїѧ́нственнагѡ сегѡ̀ ѕла́гѡ нра́ва. а҆́ще бо кто̀  невѣ́рствїемъ ѡ҆держи́мь бꙋ́детъ, и҆ оу҆зако́неннагѡ сегѡ̀  многоразсꙋди́тельнагѡ повелѣ́нїѧ не сохрани́тъ, таковы́й  ѕлѣ̀ па́гꙋбныѧ напа̑сти постра́ждетъ: пра́вѡ содержа́щихъ  же по́двигъ се́й гдⷭ҇и бл҃гословѝ, и҆ оу҆пра́ви мл҃твами  ст҃а́гѡ прⷣте́чи. 
л҃. И҆̀же во ст҃ы́хъ ѻ҆тє́цъ на́шихъ, патрїа́рхѡвъ  кѡнстанті́нѧ гра́да, а҆леѯа́ндра, і҆ѡа́нна и҆  па́ѵла но́вагѡ. 
На Гдⷭ҇и воззва́хъ, стїхи̑ры прⷣте́чи г҃, гла́съ д҃.  Подо́бенъ: Зва́нный свы́ше: и҆ ст҃ы́хъ г҃, гла́съ а҃.  Подо́бенъ: Всехва́льнїи мч҃нцы: Сла́ва, прⷣте́чи, гла́съ  ѕ҃: Па́ки и҆рѡді́а бѣ́ситсѧ: И҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва,  прⷣте́чи, гла́съ д҃: Рожде́нїе неподо́бно: Тропа́рь  прⷣте́чи. Сла́ва, ст҃ы́хъ, гла́съ д҃: Бж҃е ѻ҆тє́цъ  на́шихъ: ное́мврїа въ к҃-й де́нь. На оу҆́трени, на Бг҃ъ  гдⷭ҇ь тропа́рь прⷣте́чи, два́жды. Сла́ва, ст҃ы́хъ: И҆  ны́нѣ, бг҃оро́диченъ, и҆лѝ крⷭ҇тобг҃оро́диченъ. По  ѻ҆бы́чныхъ каѳі́смахъ, сѣда́льны ѻ҆ктѡ́иха: и҆ чте́нїе.  Канѡ́нъ ѻ҆ктѡ́иха є҆ди́нъ: и҆ прⷣте́чи на д҃: и҆ ст҃ы́хъ  на д҃, гла́съ и҃. По г҃-й пѣ́сни, 
Конда́къ ст҃ы́хъ, гла́съ и҃: 
Хрⷭ҇то́вою любо́вїю распала́еми сла́внїи, и҆ ꙗ҆ре́мъ  є҆гѡ̀ прїе́мшїи крⷭ҇тъ чⷭ҇тны́й, подража́тели тогѡ̀ житїѧ̀  ꙗ҆ви́стесѧ, и҆ бж҃е́ственныѧ сла́вы є҆гѡ̀ прича̑стницы  бы́сте, а҆леѯа́ндре бг҃омꙋ́дре со і҆ѡа́нномъ чꙋ́днымъ, и҆  па́ѵломъ сла́внымъ: тѣ́мже прⷭ҇то́лꙋ є҆гѡ̀ предстоѧ́ще,  прилѣ́жнѡ моли́тесѧ за дꙋ́шы на́шѧ. 
И҆ сѣда́ленъ прⷣте́чи, гла́съ и҃. Сла́ва, ст҃ы́хъ,  гла́съ д҃. По ѕ҃-й пѣ́сни, 
Конда́къ прⷣте́чи, гла́съ д҃: 
И҆́рѡдъ прⷣте́че беззако́нновавъ, женѣ̀ подадѐ главꙋ̀  твою̀ чⷭ҇тнꙋ́ю, є҆́йже покланѧ́ющесѧ весели́мсѧ: и҆рѡді́а  же пла́четъ и҆ рыда́етъ, и҆ и҆́рѡдъ и҆ плѧса́вшаѧ. 
И҆ і҆́косъ. На стїхо́внѣ ѻ҆ктѡ́иха. Сла́ва, прⷣте́чи,  гла́съ и҃: Прⷣте́че сп҃совъ: 
🕂 И҆ пренесе́нїе моще́й ст҃а́гѡ бл҃говѣ́рнагѡ  вели́кагѡ кн҃зѧ а҆леѯа́ндра не́вскагѡ, и҆з̾  влади́мїра въ ца́рствꙋющїй гра́дъ ст҃а́гѡ петра̀. 
Тропа́рь, гла́съ д҃: 
Позна́й свою̀ бра́тїю рѡссі́йскїй і҆ѡ́сифе, не въ  є҆гѵ́птѣ, но на нб҃сѝ ца́рствꙋющїй, бл҃говѣ́рный кнѧ́же  а҆леѯа́ндре, и҆ прїимѝ (с. т҃ч) молє́нїѧ и҆́хъ,  оу҆множа́ѧ жи̑та лю́демъ плодоно́сїемъ землѝ твоеѧ̀,  гра́ды влады́чествїѧ твоегѡ̀ ѡ҆гражда́ѧ моле́нїемъ, и҆  наслѣ́дникѡмъ твои̑мъ, бл҃говѣ̑рнымъ і҆мпера́торамъ  на́шымъ, на сопроти̑вныѧ спобо́рствꙋѧ. 
Конда́къ, гла́съ д҃: 
Ꙗ҆́коже сро́дники твоѝ, бори́съ и҆ глѣ́бъ, ꙗ҆ви́шасѧ  тебѣ̀ съ нб҃сѐ въ по́мощь, подвиза́ющемꙋсѧ на ве́йлгера  свѣ́йскаго и҆ во́євъ є҆гѡ̀: та́кѡ и҆ ты̀ ны́нѣ бл҃же́нне  а҆леѯа́ндре, прїидѝ въ по́мощь твои̑мъ сро́дникѡмъ, и҆  поборѝ борю́щыѧ ны̀. 
🕃 Въ то́йже де́нь преставле́нїе прпⷣбнагѡ  а҆леѯа́ндра сви́рскагѡ. 
Соверша́етсѧ собо́ръ є҆гѡ̀ во ѻ҆би́тели є҆гѡ̀. 
Тропа́рь, гла́съ д҃: 
Ѿ ю҆́ности бг҃омꙋ́дре жела́нїемъ дх҃о́внымъ въ  пꙋсты́ню всели́всѧ, є҆ди́нагѡ хрⷭ҇та̀ возжела́лъ є҆сѝ  оу҆се́рднѡ стопа́мъ въ слѣ́дъ ходи́ти. тѣ́мже и҆  а҆́гг҃льстїи чи́ни зрѧ́ще тѧ̀ оу҆диви́шасѧ, ка́кѡ съ  пло́тїю къ неви̑димымъ ко́знемъ подвиза́всѧ премꙋ́дре,  побѣди́лъ є҆сѝ полкѝ страсте́й воздержа́нїемъ: и҆  ꙗ҆ви́лсѧ є҆сѝ равноа́гг҃ленъ на землѝ, а҆леѯа́ндре  прпⷣбне, молѝ хрⷭ҇та̀ бг҃а, да сп҃се́тъ дꙋ́шы на́шѧ. 
Конда́къ, гла́съ и҃: 
Ꙗ҆́кѡ многосвѣ́тлаѧ ѕвѣзда̀, дне́сь въ страна́хъ  рѡссі́йскихъ возсїѧ́лъ є҆сѝ ѻ҆́тче, всели́всѧ въ  пꙋсты́ню, хрⷭ҇тѡ́вымъ стопа́мъ послѣ́довати оу҆се́рднѡ  возжелѣ́лъ є҆сѝ, и҆ тогѡ̀ ст҃о́е и҆́го на ра́мо твоѐ  взе́мъ честны́й крⷭ҇тъ, оу҆мертви́лъ є҆сѝ трꙋды̀ пѡ́двигъ  твои́хъ, тѣлє́снаѧ взыгра̑нїѧ. тѣ́мже вопїе́мъ тѝ:  сп҃сѝ ста́до твоѐ, є҆́же собра́лъ є҆сѝ мꙋ́дре, да  зове́мъ тѝ: ра́дꙋйсѧ прпⷣбне а҆леѯа́ндре ѻ҆́тче на́шъ. 
(с. т҃ч ѡ҆б.) 
л҃а. Положе́нїе чⷭ҇тна́гѡ по́ѧса прест҃ы́ѧ бцⷣы. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃, гла́съ д҃. Подо́бенъ: Ꙗ҆́кѡ до́блѧ: Сла́ва,  и҆ ны́нѣ, гла́съ в҃: Ꙗ҆́кѡ вѣнце́мъ пресвѣ́тлымъ: На  стїхо́внѣ, гла́съ д҃. Подо́бенъ: Да́лъ є҆сѝ зна́менїе:  Сла́ва, и҆ ны́нѣ, гла́съ в҃: Смы́слъ ѡ҆чи́стивше и҆  оу҆́мъ: 
Тропа́рь, гла́съ и҃: 
Бцⷣе приснодв҃о, человѣ́кѡвъ покро́ве, ри́зꙋ и҆ по́ѧсъ  пречⷭ҇тагѡ твоегѡ̀ тѣлесѐ, держа́вное гра́дꙋ твоемꙋ̀  ѡ҆бложе́нїе дарова́ла є҆сѝ, безсѣ́меннымъ ржⷭ҇тво́мъ  твои́мъ, нетлѣ́нна пребыва́ющи, ѡ҆ тебѣ́ бо и҆ є҆стество̀  ѡ҆бновлѧ́етсѧ и҆ вре́мѧ. тѣ́мже мо́лимъ тѧ̀: ми́ръ гра́дꙋ  твоемꙋ̀ дарова́ти, и҆ дꙋша́мъ на́шымъ ве́лїю млⷭ҇ть. 
На оу҆́трени, на Бг҃ъ гдⷭ҇ь, тропа́рь бцⷣы, три́жды.  По каѳі́смахъ сѣда́льны бцⷣы, и҆ чте́нїе. Канѡ́ны два̀,  пе́рвый со і҆рмосо́мъ на и҃. і҆рмо́съ по два́жды: дрꙋгі́й на  д҃. Катава́сїа: Крⷭ҇тъ начерта́въ: По г҃-й пѣ́сни, 
Конда́къ, гла́съ в҃. Подо́бенъ: Въ мл҃твахъ: 
Бг҃опрїѧ́тное твоѐ чре́во бцⷣе, ѡ҆б̾е́мшїй по́ѧсъ  тво́й чⷭ҇тны́й, держа́ва гра́дꙋ твоемꙋ̀ неѡбори́ма, и҆  сокро́вище є҆́сть бл҃ги́хъ неѡскꙋ́дно, є҆ди́на ро́ждшаѧ  приснодв҃о. 
И҆ сѣда́ленъ, гла́съ д҃. Сла́ва, и҆ ны́нѣ, гла́съ  то́йже. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Чⷭ҇тна́гѡ по́ѧса твоегѡ̀ положе́нїе пра́зднꙋетъ дне́сь  тво́й препѣ́таѧ хра́мъ, и҆ прилѣ́жнѡ взыва́етъ тѝ:  ра́дꙋйсѧ дв҃о хрїстїа́нъ похвало̀. 
И҆ і҆́косъ. По ѳ҃-й пѣ́сни, свѣти́ленъ: По́ѧсъ  чⷭ҇тны́й тво́й: два́жды. На хвали́техъ, стїхи̑ры на д҃,  гла́съ д҃. Подо́бенъ: Ꙗ҆́кѡ до́блѧ: Сла́ва, и҆ ны́нѣ:  Смы́слъ ѡ҆чи́стивше (с. тч҃а) и҆ оу҆́мъ: Славосло́вїе  вели́кое. По трист҃о́мъ, тропа́рь. Є҆ктєнїѝ, и҆  ѿпꙋ́стъ, и҆ ча́съ а҃-й, и҆ коне́чный ѿпꙋ́стъ. На  лїтꙋргі́и, бл҃жє́нна ѿ канѡ́нѡвъ, пѣ́снь г҃-ѧ, и҆ ѕ҃-ѧ.  Прокі́менъ, гла́съ г҃, пѣ́снь бцⷣы: Вели́читъ дꙋша̀ моѧ̀  гдⷭ҇а: Сті́хъ: Ꙗ҆́кѡ призрѣ̀ на смире́нїе: А҆по́столъ ко  є҆вре́ємъ, зача́ло т҃к: И҆мѣ́ѧше пе́рваѧ: А҆ллилꙋ́їа:  Воскрⷭ҇нѝ гдⷭ҇и въ поко́й тво́й: Є҆ѵⷢ҇лїе лꙋкѝ, зача́ло  н҃д: Вни́де і҆и҃съ въ ве́сь нѣ́кꙋю: Прича́стенъ: Ча́шꙋ  сп҃се́нїѧ: 
Коне́цъ съ бг҃омъ двана́десѧти мѣ́сѧцєвъ тѵ́пїка. 


[глⷡ҇а м҃и] 
НАЧА́ЛО СЪ БГ҃ОМЪ СТ҃Ы́МЪ 
мѣсѧцесло́ва, в҃і мѣ́сѧцєвъ. 
Послѣ́дованїе цр҃ко́внагѡ ѱалмопѣ́нїѧ же и҆  сочине́нїѧ всегѡ̀ лѣ́та, начина́ющеесѧ ѿ мѣ́сѧца  септе́мврїа, до мѣ́сѧца а҆́ѵгꙋста. 
Мѣ́сѧцъ септе́мврїй и҆мѣ́ѧй дне́й л҃. 
Де́нь и҆́мать часѡ́въ в҃і, и҆ но́щь в҃і. 
а҃. 🕂 Нача́ло і҆нді́кта, си́рѣчь но́вагѡ  лѣ́та. И҆ па́мѧть прпⷣбнагѡ ѻ҆тца̀ на́шегѡ  сѷмеѡ́на сто́лпника, и҆ а҆рхїмандрі́та: И҆ ма́тере  є҆гѡ̀ ма́рѳы: И҆ собо́ръ прест҃ы́ѧ бцⷣы, и҆́же въ  мїасі́нѣхъ: И҆ ст҃а́гѡ мч҃нка а҆їѳала̀: И҆ ст҃ы́хъ  мч҃нцъ четы́редесѧти же́нъ: И҆ ст҃а́гѡ а҆ммꙋ́на  дїа́кона, и҆ оу҆чи́телѧ и҆́хъ: И҆ ст҃ы́хъ мч҃нкъ,  каллі́сты, є҆ѵо́да и҆ є҆рмоге́на, самобра́тныхъ: И҆  па́мѧть првⷣнагѡ і҆и҃сꙋ́са сы́на наѵи́на. 
Ве́черъ, во свѣти́льничное, стїхологисꙋ́емъ: Бл҃же́нъ  мꙋ́жъ, а҃ а҆нтїфѡ́нъ. А҆́ще же въ сꙋббѡ́тꙋ ве́чера,  стїхологисꙋ́емъ всю̀ каѳі́смꙋ. На Гдⷭ҇и воззва́хъ,  поста́вимъ стїхѡ́въ і҃: И҆ пое́мъ стїхи̑ры і҆нді́кта, г҃:  Гла́съ а҃. Подо́бенъ: Нбⷭ҇ныхъ чинѡ́въ: Самосло́внагѡ и҆  бж҃е́ственнагѡ: И҆ прпⷣбнагѡ г҃: Гла́съ є҃. Подо́бенъ:  Прпⷣбне ѻ҆́тче: И҆́ны стїхи̑ры самогла̑сны д҃, гла́съ в҃:  Ѿ ко́рене бл҃га́гѡ: (с. н҃в ѡ҆б.) Сла́ва, гла́съ ѕ҃:  Бж҃е́ственнаѧ бл҃года́ть: И҆ ны́нѣ, і҆нді́кта, гла́съ  то́йже: И҆́же со дх҃омъ ст҃ы́мъ: И҆ быва́етъ вхо́дъ.  Прокі́менъ днѐ. И҆ чтє́нїѧ г҃: а҃-е, Прⷪ҇ро́чества  и҆са́їина: Дх҃ъ гдⷭ҇нь на мнѣ̀: в҃, Леѵі̑тъ: Глаго́ла гдⷭ҇ь  сынѡ́мъ і҆и҃лєвымъ: г҃, ст҃а́гѡ, Премꙋ́дрости соломѡ́ни:  Првⷣникъ а҆́ще пости́гнетъ: Посе́мъ є҆ктенїа̀. Та́же,  Сподо́би гдⷭ҇и въ ве́черъ се́й: И҆ па́ки є҆ктенїа̀,  И҆спо́лнимъ вече́рнюю мл҃твꙋ: И҆ возгла́съ. Та́же пое́мъ, На  стїхо́внѣ, стїхи̑ры і҆нді́кта, гла́съ а҃, самогла́сны:  Наста̀ вхо́дъ лѣ́та: съ припѣ́вы. Припѣ́въ а҃, Тебѣ̀  подоба́етъ пѣ́снь, бж҃е, въ сїѡ́нѣ: в҃, И҆спо́лнимсѧ во  бл҃ги́хъ: г҃, Бл҃гослови́ши вѣне́цъ лѣ́та: Сла́ва,  ст҃а́гѡ, гла́съ є҃: Прпⷣбне ѻ҆́тче: И҆ ны́нѣ, і҆нді́кта,  гла́съ то́йже: Ты̀ цр҃ю̀ сы́й: Та́же, Ны́нѣ ѿпꙋща́еши:  Трист҃о́е, и҆ Ѻ҆́ч҃е на́шъ. 
Тропа́рь і҆нді́кта, гла́съ в҃: 
Всеѧ̀ тва́ри содѣ́телю, времена̀ и҆ лѣ̑та во свое́й  вла́сти положи́вый, бл҃гословѝ вѣне́цъ лѣ́та бл҃гости  твоеѧ̀ гдⷭ҇и, сохранѧ́ѧ въ ми́рѣ і҆мпера́тора и҆ гра́дъ  тво́й, мл҃твами бцⷣы, и҆ сп҃си́ ны. 
Сла́ва, прпⷣбнагѡ, гла́съ а҃: 
Терпѣ́нїѧ сто́лпъ бы́лъ є҆сѝ, ревнова́вый  пра́ѻтцємъ прпⷣбне: і҆́ѡвꙋ во страсте́хъ, і҆ѡ́сифꙋ во  и҆скꙋше́нїихъ, и҆ безпло́тныхъ жи́тельствꙋ, сы́й въ  тѣлесѝ, сѷмеѡ́не ѻ҆́тче на́шъ, молѝ хрⷭ҇та̀ бг҃а,  сп҃сти́сѧ дꙋша́мъ на́шымъ. 
И҆ ны́нѣ, бцⷣы, гла́съ то́йже: 
Ра́дꙋйсѧ ѡ҆бра́дованнаѧ бцⷣе дв҃о, приста́нище и҆  предста́тельство ро́да человѣ́ческагѡ, и҆з̾ тебе́ бо  воплоти́сѧ и҆зба́витель мі́ра: є҆ди́на бо є҆сѝ мт҃и и҆  дв҃а, приснобл҃гослове́ннаѧ и҆ препросла́вленнаѧ. молѝ  хрⷭ҇та̀ бг҃а, ми́ръ дарова́ти все́й вселе́ннѣй. 
Посе́мъ, І҆ере́й, Премꙋ́дрость. Ли́къ, Бл҃гословѝ.  І҆ере́й, Сы́й бл҃гослове́нъ: И҆ ли́къ, Оу҆твердѝ бж҃е: И҆  прѡ́чаѧ (с. н҃г) и҆ ѿпꙋ́стъ. На оу҆́трени, на Бг҃ъ гдⷭ҇ь,  Тропа́рь і҆нді́кта, два́жды. Сла́ва, прпⷣбнагѡ: И҆ ны́нѣ,  бцⷣы: Ра́дꙋйсѧ ѡ҆бра́дованнаѧ: И҆ ѻ҆бы̑чныѧ каѳі̑смы. По  а҃-й каѳі́смѣ, Сѣда́ленъ і҆нді́кта, гла́съ д҃. Подо́бенъ:  Оу҆диви́сѧ і҆ѡ́сифъ: Ꙗ҆́кѡ влⷣцѣ всѣ́хъ: Сла́ва,  прпⷣбнагѡ, гла́съ и҃. Подо́бенъ: Премꙋ́дрости и҆ сло́ва:  Крⷭ҇тъ гдⷭ҇нь взе́мъ мꙋ́дре: И҆ ны́нѣ, і҆нді́кта, Ꙗ҆́кѡ  влⷣцѣ всѣ́хъ: И҆ чте́нїе. 
[зрѝ]комм. Ѿ дне́сь начина́етсѧ честѝ метафра́стъ  логоѳе́та сѷмеѡ́на, и҆ маргарі́тъ златоꙋ́стовъ, и҆  толкова̑нїѧ посла́нїй ст҃а́гѡ а҆пⷭ҇ла па́ѵла. 
По в҃-й каѳі́смѣ сѣда́ленъ прпⷣбнагѡ, гла́съ и҃.  Подо́бенъ, Премꙋ́дрости: Воздержа́нїемъ и҆ трꙋды̀: Сла́ва,  гла́съ д҃, подо́бенъ: Ско́рѡ предварѝ: Вошла̀ є҆сѝ въ  по́двигъ мꙋче́нїѧ: И҆ ны́нѣ, бг҃оро́диченъ: Ско́рѡ прїимѝ,  влⷣчце, мольбы̑ на́шѧ: И҆ чте́нїе. ѱало́мъ н҃. Та́же  пое́мъ канѡ́ны, г҃: І҆нді́кта, гла́съ а҃, со і҆рмосо́мъ на  ѕ҃. Кѵ́ръ і҆ѡа́нна, і҆рмо́съ по два́жды: Тропарѝ на д҃, и҆  ст҃ы́хъ же́нъ на д҃, гла́съ д҃: И҆ прпⷣбнагѡ сѷмеѡ́на на  д҃, гла́съ и҃. Катава́сїа, Крⷭ҇тъ начерта́въ: [И҆ до  ѿда́нїѧ воздви́женїѧ чⷭ҇тна́гѡ крⷭ҇та̀. По г҃-й пѣ́сни, 
Конда́къ і҆нді́кта, гла́съ в҃: 
Въ вы́шнихъ живы́й хрⷭ҇тѐ цр҃ю̀, всѣ́хъ ви́димыхъ и҆  неви́димыхъ тво́рче и҆ зижди́телю, и҆́же дни̑ и҆ нѡ́щи,  времена̀ и҆ лѣ̑та сотвори́вый, бл҃гословѝ ны́нѣ вѣне́цъ  лѣ́та, соблюдѝ и҆ сохранѝ въ ми́рѣ правосла́внаго  і҆мпера́тора и҆ гра́дъ, и҆ лю́ди твоѧ̑, многомлⷭ҇тиве. 
Та́же сѣда́ленъ і҆нді́кта, гла́съ и҃. Подо́бенъ,  Премꙋ́дрости: И҆́же времена̀ плодонѡ́сна: Дрꙋгі́й сѣда́ленъ  прпⷣбнагѡ, гла́съ и҃ подо́бенъ то́йже: Земна̑ѧ всѧ̑  ѡ҆ста́вивъ: Сла́ва, ст҃ы́хъ же́нъ, гла́съ а҃. Подо́бенъ:  Гро́бъ тво́й: А҆́гницы словє́сныѧ: И҆ ны́нѣ,  бг҃оро́диченъ, Наста́ви ны̀: По ѕ҃-й пѣ́сни, (с. н҃г ѡ҆б.) 
Конда́къ прпⷣбнагѡ, гла́съ в҃: 
Вы́шнихъ и҆щѧ́й, вы̑шнимъ совокꙋплѧ́ѧйсѧ, и҆ колесни́цꙋ  ѻ҆́гненнꙋю сто́лпъ содѣ́лавый: тѣ́мъ собесѣ́дникъ  а҆́гг҃лѡмъ бы́лъ є҆сѝ прпⷣбне, съ ни́ми хрⷭ҇тꙋ̀ бг҃ꙋ  молѧ́сѧ непреста́ннѡ ѡ҆ всѣ́хъ на́съ. 
И҆ і҆́косъ. И҆ чте́мъ про́логъ. По ѳ҃-й пѣ́сни,  Катава́сїа: Та́инъ є҆сѝ бцⷣе ра́й: И҆ дрꙋгі́й, Снѣ́дїю  дре́ва: Свѣти́ленъ, і҆нді́кта: Подо́бенъ: Оу҆ч҃нкѡ́мъ:  Бж҃е богѡ́въ и҆ гдⷭ҇и: Сла́ва, прпⷣбнагѡ. Подо́бенъ:  то́йже: Ꙗ҆́коже свѣти́ло: И҆ ны́нѣ, і҆нді́кта. Подо́бенъ:  то́йже, Содѣ́телю и҆ прави́телю: На хвали́техъ стїхи̑ры  і҆нді́кта, на д҃, самогла́сны, гла́съ г҃: Превѣ́чное  сло́во: Сла́ва, прпⷣбнагѡ, гла́съ в҃: Ѿ ко́рене бл҃га́гѡ:  И҆ ны́нѣ, і҆нді́кта, гла́съ и҃: Неизрече́нною мꙋ́дростїю:  Славосло́вїе вели́кое. По трист҃о́мъ тропа́рь і҆нді́кта:  Сла́ва, ст҃а́гѡ: И҆ ны́нѣ, Ра́дꙋйсѧ ѡ҆бра́дованнаѧ:  Є҆ктєнїѝ: И҆ ѿпꙋ́стъ. И҆ ча́съ а҃. На а҃-мъ часѣ̀  тропа́рь і҆нді́кта: Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По трист҃о́мъ конда́къ і҆нді́кта, и҆  ст҃а́гѡ, глаго́лемъ премѣнѧ́юще: и҆ прѡ́чаѧ, и҆  соверше́нный ѿпꙋ́стъ. На лїтꙋргі́и, бл҃жє́нна ѿ канѡ́на  і҆нді́кта, пѣ́снь г҃-ѧ на д҃: И҆ прпⷣбнагѡ, пѣ́снь ѕ҃ на  д҃. По вхо́дѣ тропа́рь пре́жде і҆нді́кта: И҆ бцⷣы:  Ра́дꙋйсѧ ѡ҆бра́дованнаѧ: И҆ прпⷣбнагѡ: Сла́ва, конда́къ  прпⷣбнагѡ: И҆ ны́нѣ, і҆нді́кта. [А҆́ще же хра́мъ бцⷣы, И҆  ны́нѣ, хра́ма бцⷣы: і҆нді́кта же конда́къ глаго́ли въ  нача́лѣ.] Прокі́менъ і҆нді́кта, гла́съ г҃: Ве́лїй гдⷭ҇ь  на́шъ, и҆ ве́лїѧ крѣ́пость є҆гѡ̀, и҆ ра́зꙋма є҆гѡ̀  нѣ́сть числа̀. Сті́хъ: Хвали́те гдⷭ҇а, ꙗ҆́кѡ бл҃гъ  ѱало́мъ. И҆ прпⷣбнагѡ, гла́съ з҃: Чⷭ҇тна̀ пред̾ гдⷭ҇емъ  сме́рть прпⷣбныхъ є҆гѡ̀. А҆пⷭ҇лъ къ тїмоѳе́ю, зача́ло  сп҃в: Ча́до тїмоѳе́е, молю̀ пре́жде: И҆ прпⷣбнагѡ къ  колосса́ємъ, зача́ло сн҃и: Бра́тїе, ѡ҆блецы́тесѧ оу҆̀бо:  А҆ллилꙋ́їа, гла́съ д҃: Тебѣ̀ по(с. н҃д)доба́етъ пѣ́снь,  бж҃е, въ сїѡ́нѣ. Сті́хъ: Бл҃гослови́ши вѣне́цъ лѣ́та  бл҃гости твоеѧ̀ гдⷭ҇и. И҆ прпⷣбнагѡ: Бл҃же́нъ мꙋ́жъ боѧ́йсѧ  гдⷭ҇а, въ за́повѣдехъ є҆гѡ̀ восхо́щетъ ѕѣлѡ̀. Є҆ѵⷢ҇лїе  лꙋкѝ, зача́ло г҃і: Во вре́мѧ ѻ҆́но, вни́де і҆и҃съ въ  назаре́тъ, и҆дѣ́же бѣ̀ воспита́нъ: И҆ прпⷣбнагѡ: матѳе́а,  зача́ло м҃г: Всѧ̑ мнѣ̀ прєдана̀ сꙋ́ть: Прича́стенъ:  Бл҃гослови́ши вѣне́цъ лѣ́та бл҃гости твоеѧ̀ гдⷭ҇и.  Дрꙋгі́й: Въ па́мѧть вѣ́чнꙋю: [зрѝ] Дневны́й же а҆пⷭ҇лъ и҆  є҆ѵⷢ҇лїе вычита́емъ напредѝ. 
🕅 Подоба́етъ вѣ́дати. А҆́ще слꙋчи́тсѧ пе́рвый  де́нь мѣ́сѧца септе́мврїа въ недѣ́лю, ѡ҆ставлѧ́етсѧ  слꙋ́жба ст҃ы́хъ же́нъ, и҆ пое́тсѧ є҆гда̀ є҆кклисїа́рхъ  разсꙋ́дитъ. Пое́тсѧ же воскре́сна слꙋ́жба со  возслѣ́дованїемъ і҆нді́кта, и҆ прпⷣбнагѡ сѷмеѡ́на, си́це:  На ма́лѣй вече́рни, стїхи̑ры воскрⷭ҇ны, и҆ бцⷣы по  ѻ҆бы́чаю. Тропа́рь воскрⷭ҇нъ: Сла́ва, и҆ ны́нѣ,  бг҃оро́диченъ. На вели́цѣй вече́рни пое́мъ, Бл҃же́нъ мꙋ́жъ:  каѳі́смꙋ всю̀. На Гдⷭ҇и воззва́хъ, стїхи̑ры воскрⷭ҇ны г҃: и҆  а҆нато́лїевъ є҆ди́нъ, и҆ і҆нді́кта г҃, и҆ ст҃а́гѡ г҃.  Сла́ва, і҆нді́кта: И҆ ны́нѣ, бг҃оро́диченъ гла́са. И҆  чтє́нїѧ і҆нді́кта два̀: И҆ ст҃а́гѡ є҆ди́но. На лїті́и  стїхи́ра хра́ма, и҆ і҆нді́кта, стїхи̑ры стїхѡ́вныѧ. Сла́ва,  ст҃а́гѡ: И҆ ны́нѣ, і҆нді́кта, пи́санъ на хвали́техъ. На  стїхо́внѣ стїхи̑ры воскрⷭ҇ны но а҆лфави́тꙋ, съ припѣ́вы  и҆́хъ. Сла́ва, ст҃а́гѡ: И҆ ны́нѣ, і҆нді́кта. На  бл҃гослове́нїи хлѣ́бѡвъ, Бцⷣе дв҃о ра́дꙋйсѧ, два́жды: и҆  і҆нді́кта, є҆ди́ножды. И҆ чте́нїе въ посла́нїихъ  а҆пⷭ҇льскихъ. На оу҆́трени, на Бг҃ъ гдⷭ҇ь, тропа́рь  воскрⷭ҇нъ, два́жды: Сла́ва, ст҃а́гѡ: И҆ ны́нѣ, і҆нді́кта.  По каѳі́смѣ сѣда́льны воскрⷭ҇ны съ бг҃оро́дичны и҆́хъ. И҆  чте́нїе въ толкова́нїихъ є҆ѵⷢ҇льскихъ, є҆́же на рѧдꙋ̀. По  непоро́чнахъ тропарѝ и҆ ѵ҆пакоѝ: И҆ чте́нїе. Степе́нны. и҆  прокі́менъ (с. н҃д ѡ҆б.) гла́са, и҆ Всѧ́кое дыха́нїе:  Є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: ѱало́мъ н҃.  Стїхи́ра воскрⷭ҇на. Канѡ́нъ воскрⷭ҇нъ, со і҆рмосо́мъ на д҃.  Бцⷣы на два̀: і҆нді́кта на д҃, и҆ ст҃а́гѡ на д҃.  Катава́сїа: Крⷭ҇тъ начерта́въ: По г҃-й пѣ́сни, конда́къ  і҆нді́кта, и҆ ст҃а́гѡ, и҆ сѣда́ленъ ст҃а́гѡ, два́жды.  Сла́ва, и҆ ны́нѣ, і҆нді́кта. И҆ чте́нїе житїѧ̀ ст҃а́гѡ  сѷмеѡ́на: По ѕ҃-й пѣ́сни, конда́къ воскрⷭ҇нъ и҆ і҆́косъ.  И҆ чте́мъ про́логъ. На ѳ҃-й пѣ́сни пое́мъ, Чⷭ҇тнѣ́йшꙋю:  Свѣти́ленъ воскрⷭ҇ный. Сла́ва, ст҃а́гѡ: И҆ ны́нѣ,  і҆нді́кта. На хвали́техъ стїхи̑ры воскрⷭ҇ны д҃: И҆ і҆нді́кта  г҃, гла́съ г҃. Превѣ́чное сло́во: съ припѣ́вомъ і҆нді́кта.  Та́же самогла́сенъ ст҃а́гѡ, гла́съ в҃-й, съ припѣ́вомъ:  Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Ѿ  ко́рене бл҃га́гѡ: Сла́ва, стїхи́ра є҆ѵⷢ҇льскаѧ. И҆ ны́нѣ,  Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ то́чїю, є҆ктєнїѝ, и҆  ѿпꙋ́стъ, и҆ ѡ҆глаше́нїе, и҆ ѻ҆бы́чное и҆схожде́нїе: и҆  ча́съ а҃-й въ притво́рѣ: и҆ коне́чный ѿпꙋ́стъ. На  часѣ́хъ глаго́лемъ тропа́рь воскрⷭ҇нъ: Сла́ва, і҆нді́кта:  И҆ ны́нѣ, бг҃оро́диченъ, часѡ́въ. По Ѻ҆́ч҃е на́шъ,  конда́къ і҆нді́кта. На г҃-мъ часѣ̀ тропа́рь воскрⷭ҇нъ:  Сла́ва, ст҃а́гѡ: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, конда́къ ст҃а́гѡ. Та́кожде и҆ на про́чихъ  часѣ́хъ конда́къ воскрⷭ҇нъ, и҆ і҆нді́кта, и҆ ст҃а́гѡ,  глаго́лемъ премѣнѧ́юще. На лїтꙋргі́и: Бл҃жє́нна воскрⷭ҇на  гла́са, на д҃: И҆ ѿ канѡ́на і҆нді́кта пѣ́снь г҃-ѧ на д҃:  И҆ ст҃а́гѡ пѣ́снь ѕ҃-ѧ на д҃. По вхо́дѣ тропа́рь  воскрⷭ҇нъ, и҆ і҆нді́кта, и҆ ст҃а́гѡ. Конда́къ воскрⷭ҇нъ:  Сла́ва, ст҃а́гѡ: И҆ ны́нѣ, і҆нді́кта. Прокі́менъ, а҆пⷭ҇лъ,  а҆ллилꙋ́їа, и҆ є҆ѵⷢ҇лїе, пре́жде і҆нді́кта: Воскрⷭ҇но же  под̾ зача́ло: Та́же ст҃а́гѡ. Прича́стенъ, і҆нді́кта,  пото́мъ ст҃а́гѡ. 
(с. н҃є) 
в҃. Ст҃а́гѡ мч҃нка ма́манта: И҆ прпⷣбнагѡ ѻ҆тца̀  на́шегѡ і҆ѡа́нна по́стника, патрїа́рха царѧ̀ гра́да. 
Ве́черъ ѻ҆бы́чнаѧ каѳі́сма: На Гдⷭ҇и воззва́хъ,  стїхи̑ры мч҃нка г҃, гла́съ и҃. Подо́бенъ: ѽ пресла́внагѡ  чꙋдесѐ! И҆ прпⷣбнагѡ г҃, гла́съ и҆ подо́бенъ то́йже:  Сла́ва, мч҃нка, гла́съ в҃, самогла́сенъ: Но́въ са́дъ: И҆  ны́нѣ, бг҃оро́диченъ, въ то́йже гла́съ. А҆́ще среда̀, и҆лѝ  пѧто́къ, И҆ ны́нѣ, крⷭ҇тобг҃оро́диченъ. На стїхо́внѣ  ѻ҆ктѡ́иха: Сла́ва, мч҃нка: гла́съ д҃, самогла́сенъ:  Прїиди́те согла́снѡ вѣ́рнїи: И҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. 
Тропа́рь мч҃нка, гла́съ д҃: 
Мч҃нкъ тво́й гдⷭ҇и, ма́мантъ, во страда́нїи свое́мъ  вѣне́цъ прїѧ́тъ нетлѣ́нный ѿ тебѐ бг҃а на́шегѡ:  и҆мѣ́ѧй бо крѣ́пость твою̀, мꙋчи́телей низложѝ, сокрꙋшѝ  и҆ де́монѡвъ немощны́ѧ де́рзѡсти: тогѡ̀ мл҃твами сп҃сѝ  дꙋ́шы на́шѧ. 
Сла́ва, тропа́рь прпⷣбнагѡ, гла́съ то́йже: 
Пра́вило вѣ́ры и҆ ѡ҆́бразъ кро́тости, воздержа́нїѧ  оу҆чи́телѧ ꙗ҆ви́ тѧ ста́дꙋ твоемꙋ̀, ꙗ҆́же веще́й  и҆́стина: сегѡ̀ ра́ди стѧжа́лъ є҆сѝ смире́нїемъ высѡ́каѧ,  нището́ю бога̑таѧ, ѻ҆́тче і҆ѡа́нне, молѝ хрⷭ҇та̀ бг҃а  сп҃сти́сѧ дꙋша́мъ на́шымъ. 
И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На  оу҆́трени, на Бг҃ъ гдⷭ҇ь, тропа́рь мч҃нка, два́жды: Сла́ва,  прпⷣбнагѡ: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ: и҆ ѻ҆бы̑чныѧ каѳі̑смы: и҆ сѣда́льны  ѻ҆ктѡ́иха: И҆ чтє́нїѧ. Канѡ́нъ ѻ҆ктѡ́иха є҆ди́нъ со  і҆рмосо́мъ на ѕ҃: мч҃нка на д҃, гла́съ и҃, и҆ прпⷣбнагѡ на  д҃, гла́съ то́йже. По г҃-й пѣ́сни, сѣда́ленъ мч҃нка:  гла́съ и҃. Сла́ва, прпⷣбнагѡ, гла́съ г҃: И҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. По ѕ҃-й пѣ́сни,  (с. н҃є ѡ҆б.) 
Конда́къ мч҃нка, гла́съ г҃. Подо́бенъ: Дв҃а дне́сь: 
Жезло́мъ ст҃е ѿ бг҃а тебѣ̀ да́ннымъ лю́ди твоѧ̑  оу҆пасѝ на па́житехъ живоно́сныхъ, ѕвѣ́ри же неви̑димыѧ  и҆ неꙋкроти̑мыѧ сокрꙋшѝ под̾ но́ги тѧ̀ пою́щихъ, ꙗ҆́кѡ  всѝ и҆̀же въ бѣда́хъ, предста́телѧ тѧ̀ те́пла, ма́манте,  и҆́мꙋтъ. 
И҆ і҆́косъ. и҆ чте́мъ про́логъ. По ѳ҃-й пѣ́сни,  свѣти́ленъ ѻ҆ктѡ́иха: Сла́ва, мч҃нка: И҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ: На стїхо́внѣ  ѻ҆ктѡ́иха. 
Припѣ́вы же пое́мъ во всѐ лѣ́то. Припѣ́въ а҃-й:  И҆спо́лнихомсѧ заꙋ́тра: ве́сь до конца̀. в҃-й: И҆ бꙋ́ди  свѣ́тлость: и҆ прѡ́чаѧ, и҆ ча́съ а҃: и҆ ѿпꙋ́стъ, и҆  ѻ҆бы́чное и҆схожде́нїе въ притво́ръ: И҆ быва́етъ лїті́а ѡ҆  оу҆со́пшихъ. На часѣ́хъ, тропа́рь мч҃нка: Сла́ва,  прпⷣбнагѡ: И҆ ны́нѣ, бг҃оро́диченъ часѡ́въ. По трист҃о́мъ,  конда́къ ст҃ы́хъ. На лїтꙋргі́и, Бл҃жє́нна ѻ҆ктѡ́иха.  Прокі́менъ, гла́съ з҃: Возвесели́тсѧ првⷣникъ ѡ҆ гдⷭ҇ѣ, и҆  оу҆пова́етъ на него̀. Сті́хъ: Оу҆слы́ши, бж҃е, гла́съ  мо́й: А҆пⷭ҇лъ къ ри́млѧнѡмъ, зача́ло ч҃ѳ: Вѣ́мы, ꙗ҆́кѡ  лю́бѧщымъ бг҃а: А҆ллилꙋ́їа, гла́съ д҃: Првⷣникъ ꙗ҆́кѡ  фі́нїѯъ процвѣте́тъ: Є҆ѵⷢ҇лїе і҆ѡа́нна, зача́ло н҃:  А҆́зъ є҆́смь лоза̀ и҆́стиннаѧ: Прича́стенъ: Ра́дꙋйтесѧ: 
г҃. Ст҃а́гѡ сщ҃енномч҃нка а҆нѳі́ма, є҆пⷭ҇кпа  нїкомїді́йскагѡ: И҆ прпⷣбнагѡ ѻ҆тца̀ на́шегѡ  ѳеокті́ста, спо́стника вели́кагѡ є҆ѵѳѵ́мїа. 
Ве́черъ ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры ст҃ы́хъ, на ѕ҃: А҆нѳі́ма, г҃: гла́съ а҃. Подо́бенъ:  Всехва́льнїи мч҃нцы: И҆ ѳеокті́ста, г҃: гла́съ и҆ подо́бенъ  то́йже. Сла́ва, а҆нѳі́ма, гла́съ ѕ҃. Самогла́сенъ:  Сщ҃е́нникъ зако́ненъ: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На стїхо́внѣ (с. н҃ѕ) ѻ҆ктѡ́иха:  Сла́ва, прпⷣбнагѡ, гла́съ ѕ҃: Прпⷣбне ѻ҆́тче, во всю̀  зе́млю: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. 
Тропа́рь, гла́съ д҃: 
И҆ нра́вѡмъ прича́стникъ, и҆ прⷭ҇то́лѡмъ намѣ́стникъ  а҆пⷭ҇лѡмъ бы́въ, дѣѧ́нїе ѡ҆брѣ́лъ є҆сѝ бг҃одохнове́нне,  въ видѣ́нїѧ восхо́дъ: сегѡ̀ ра́ди сло́во и҆́стины  и҆справлѧ́ѧ, и҆ вѣ́ры ра́ди пострада́лъ є҆сѝ да́же до  кро́ве, сщ҃енномч҃нче а҆нѳі́ме, молѝ хрⷭ҇та̀ бг҃а сп҃сти́сѧ  дꙋша́мъ на́шымъ. 
Сла́ва, тропа́рь прпⷣбнагѡ, гла́съ и҃: 
Сле́зъ твои́хъ тече́ньми пꙋсты́ни безпло́дное  воздѣ́лалъ є҆сѝ, и҆ и҆̀же и҆з̾ глꙋбины̀ воздыха́ньми, во  сто̀ трꙋдѡ́въ оу҆плодоноси́лъ є҆сѝ, и҆ бы́лъ є҆сѝ  свѣти́льникъ вселе́ннѣй, сїѧ́ѧ чꙋдесы̀, ѳеокті́сте ѻ҆́тче  на́шъ, молѝ хрⷭ҇та̀ бг҃а сп҃сти́сѧ дꙋша́мъ на́шымъ. 
И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На  оу҆́трени, на Бг҃ъ гдⷭ҇ь, тропа́рь а҆нѳі́ма, два́жды:  Сла́ва, прпⷣбнагѡ: И҆ ны́нѣ, бг҃оро́диченъ. И҆ ѻ҆бы̑чныѧ  каѳі̑смы: И҆ сѣда́льны ѻ҆ктѡ́иха: И҆ чтє́нїѧ. Канѡ́нъ  ѻ҆ктѡ́иха є҆ди́нъ, со і҆рмосо́мъ на ѕ҃: И҆ ст҃ы̑мъ два̀:  а҆нѳі́ма, гла́съ и҃: и҆ прпⷣбнагѡ, гла́съ то́йже. По г҃-й  пѣ́сни, сѣда́ленъ а҆нѳі́ма, гла́съ а҃: Сла́ва, прпⷣбнагѡ,  гла́съ д҃: И҆ ны́нѣ, бг҃оро́диченъ. И҆ чте́нїе. По ѕ҃-й  пѣ́сни, 
Конда́къ а҆нѳі́мꙋ, гла́съ д҃. Подо́бенъ: Вознесы́йсѧ: 
Во сщ҃е́нницѣхъ бл҃гоче́стнѡ пожи́въ, и҆ мꙋче́нїѧ пꙋ́ть  сконча́въ, і҆́дѡльскаѧ оу҆гаси́лъ є҆сѝ слꙋжє́нїѧ,  побо́рникъ бы́въ твоемꙋ̀ ста́дꙋ, бг҃омꙋ́дре. тѣ́мже тѧ̀ и҆  почита́емъ ны́нѣ та́йнѡ вопїю́ще: ѿ бѣ́дъ и҆зба́ви на́съ  твои́ми мл҃твами, приснопа́мѧтне а҆нѳі́ме. 
И҆ і҆́косъ: И҆ чте́мъ про́логъ. По ѳ҃-й пѣ́сни,  Свѣти́ленъ ѻ҆ктѡ́иха. Сла́ва, ст҃а́гѡ. И҆ ны́нѣ,  бг҃оро́диченъ. На стїхо́внѣ ѻ҆ктѡ́иха. Сла́ва,  самогла́сенъ, гла́съ д҃: Нїкомиді́йскомꙋ великогра́дꙋ: И҆  ны́нѣ, бг҃оро́диченъ, и҆лѝ (с. н҃ѕ ѡ҆б.)  крⷭ҇тобг҃оро́диченъ. На лїтꙋргі́и, бл҃жє́нна ѻ҆ктѡ́иха на  д҃: И҆ а҆нѳі́ма пѣ́снь г҃, на д҃. Прокі́менъ, гла́съ з҃:  Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ:  Что̀ возда́мъ гдⷭ҇еви: А҆пⷭ҇лъ ко є҆вре́ємъ, зача́ло тл҃д:  Бра́тїе, помина́йте наста́вники ва́шѧ: А҆ллилꙋ́їа, гла́съ  в҃: Сщ҃е́нницы твоѝ: Сті́хъ: Бл҃же́нъ мꙋ́жъ: Є҆ѵⷢ҇лїе  і҆ѡа́нна, зача́ло л҃ѕ: Речѐ гдⷭ҇ь: а҆́зъ є҆́смь две́рь:  Прича́стенъ: Въ па́мѧть вѣ́чнꙋю: 
д҃. Ст҃а́гѡ сщ҃енномч҃нка вавѵ́лы. є҆пі́скопа  вели́кїѧ а҆нтїохі́и: И҆ ст҃а́гѡ прⷪ҇ро́ка и҆ бг҃ови́дца  мѡѷсе́а. 
На Гдⷭ҇и воззва́хъ, стїхи̑ры на ѕ҃. Вавѵ́лы, г҃: гла́съ  ѕ҃. Подо́бенъ: Всю̀ ѿложи́вше: И҆ прⷪ҇ро́ка, г҃: гла́съ  д҃. Подо́бенъ: Зва́нный свы́ше: Сла́ва, вавѵ́лы, гла́съ ѕ҃.  Самогла́сенъ: Восхо́дный степе́нь: И҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха: Сла́ва,  ст҃а́гѡ, гла́съ ѕ҃: Сꙋди́щꙋ мꙋчи́телевꙋ: И҆ ны́нѣ,  бг҃оро́диченъ. Тропа́рь вавѵ́лы, гла́съ д҃: И҆ нра́вѡмъ  прича́стникъ: Вчера́шнїй. 
Сла́ва, тропа́рь прⷪ҇ро́ка, гла́съ в҃: 
Прⷪ҇ро́ка твоегѡ̀ мѡѷсе́а па́мѧть, гдⷭ҇и, пра́зднꙋюще,  тѣ́мъ тѧ̀ мо́лимъ, сп҃сѝ дꙋ́шы на́шѧ. 
И҆лѝ се́й, гла́съ то́йже: 
На высотꙋ̀ добродѣ́телей возше́лъ є҆сѝ, прⷪ҇ро́че  мѡѷсе́е: и҆ сегѡ̀ ра́ди сподо́билсѧ є҆сѝ ви́дѣти сла́вꙋ  бж҃їю. скрижа̑ли бл҃года̑тныѧ зако́на прїѧ́тъ, и҆  начерта́нїй бл҃года́ть въ себѣ̀ носѧ̀, и҆ прⷪ҇ро́кѡвъ бы́лъ  є҆сѝ честна́ѧ похвала̀, и҆ бл҃гоче́стїѧ вели́кое  та́инство. 
На оу҆́трени, на Бг҃ъ гдⷭ҇ь, тропа́рь вавѵ́лы два́жды.  Сла́ва, прⷪ҇ро́ка: И҆ ны́нѣ, бг҃оро́диченъ. И҆ ѻ҆бы̑чныѧ  каѳі̑смы.: И҆ сѣда́льны ѻ҆ктѡ́иха: И҆ чте́нїе. Канѡ́нъ (с.  н҃є) ѻ҆ктѡ́иха є҆ди́нъ, со і҆рмосо́мъ на ѕ҃: И҆ ст҃ы́хъ  два̀: Вавѵ́лы, гла́съ ѕ҃: И҆ прⷪ҇ро́ка, гла́съ д҃. По г҃-й  пѣ́сни, 
Конда́къ прⷪ҇ро́ка, гла́съ в҃: 
Ли́къ прⷪ҇ро́ческїй съ мѡѷсе́емъ и҆ а҆арѡ́номъ,  весе́лїемъ дне́сь весели́тсѧ, ꙗ҆́кѡ коне́цъ прⷪ҇ро́чествїѧ  и҆́хъ на на́съ и҆спо́лнисѧ: дне́сь сїѧ́етъ крⷭ҇тъ, и҆́мже  на́съ сп҃слъ є҆сѝ. тѣ́хъ мл҃твами хрⷭ҇тѐ бж҃е поми́лꙋй  на́съ. 
И҆ сѣда́ленъ, вавѵ́лы, гла́съ г҃. Сла́ва, прⷪ҇ро́ка,  гла́съ д҃: И҆ ны́нѣ, бг҃оро́диченъ. По ѕ҃-й пѣ́сни, 
Конда́къ вавѵ́лы, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ бл҃гоче́стїѧ проповѣ́дника, и҆ страда́льцєвъ  оу҆твержде́нїе, цр҃ковь сла́витъ тѧ̀ вавѵ́ло сла́вне,  ѡ҆свѣща́ема дне́сь: но ꙗ҆́кѡ и҆мѣ́ѧ дерзнове́нїе ко  гдⷭ҇ꙋ, въ ми́рѣ соверше́ннѣмъ, велича́ющыѧ и҆  восхвалѧ́ющыѧ тѧ̀, сохрани́ти хрⷭ҇тꙋ̀ моли́сѧ, ѽ  многострада́льне. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха: Сла́ва, вавѵ́лы: И҆ ны́нѣ, бг҃оро́диченъ: На  стїхо́внѣ ѻ҆ктѡ́иха. На лїтꙋргі́и прокі́менъ, гла́съ д҃:  Ст҃ы̑мъ и҆̀же сꙋ́ть на землѝ є҆гѡ̀, оу҆дивѝ гдⷭ҇ь всѧ̑  хотѣ̑нїѧ своѧ̑ въ ни́хъ. Сті́хъ: Предзрѣ́хъ гдⷭ҇а:  А҆по́столъ къ є҆вре́ємъ, зача́ло т҃л: Ст҃і́и всѝ,  вѣ́рою: А҆ллилꙋ́їа, гла́съ д҃: Воззва́ша првⷣнїи:  Є҆ѵⷢ҇лїе лꙋкѝ, зача́ло ѯ҃з: Не бо́йсѧ ма́лое ста́до:  Прича́стенъ, Ра́дꙋйтесѧ: 
є҃. 🕃 Ст҃а́гѡ прⷪ҇ро́ка заха́рїи, ѻ҆тца̀  чⷭ҇тна́гѡ і҆ѡа́нна прⷣте́чи: И҆ ст҃ы́ѧ пра́ведныѧ  є҆лїсаве́ты. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃, гла́съ д҃. Подо́бенъ: Да́лъ є҆сѝ  зна́менїе: Ма́сть и҆мѣ́ѧ: Сла́ва, гла́съ и҃, самогла́сенъ:  Сщ҃е́нства зако́ннагѡ: И҆ ны́нѣ, бг҃оро́диченъ и҆лѝ  крⷭ҇тобг҃оро́диченъ. На стїхо́внѣ ѻ҆ктѡ́иха: Сла́ва,  ст҃а́гѡ, гла́съ в҃: Ꙗ҆́кѡ чи́стъ: (с. н҃з ѡ҆б.) 
Тропа́рь, гла́съ д҃: 
Сщ҃е́нства ѻ҆де́ждею ѡ҆бложе́нъ премꙋ́дре, по зако́нꙋ  бж҃їю всесожжє́нїѧ прїѧ̑тна сщ҃еннолѣ́пнѡ приноси́лъ  є҆сѝ заха́рїе, и҆ бы́лъ є҆сѝ свѣти́льникъ и҆ зри́тель  та́йныхъ, зна́мєнїѧ въ тебѣ̀ бл҃года́ти носѧ̀ ꙗ҆́вственнѡ  всемꙋ́дре, и҆ мече́мъ оу҆бїе́нъ бы́въ въ хра́мѣ бж҃їи,  хрⷭ҇то́въ прⷪ҇ро́че, съ прⷣте́чею молѝ сп҃сти́сѧ дꙋша́мъ  на́шымъ. 
На оу҆́трени, на Бг҃ъ гдⷭ҇ь, тропа́рь прⷪ҇ро́ка,  два́жды. Сла́ва, и҆ ны́нѣ, бг҃оро́диченъ. и҆ ѻ҆бы̑чныѧ  каѳі̑смы, и҆ сѣда́льны ѻ҆ктѡ́иха, и҆ чтє́нїѧ. Канѡ́ны  ѻ҆ктѡ́иха ѻ҆́ба без̾ мч҃ничнѡвъ: И҆ ст҃а́гѡ на ѕ҃: гла́съ  и҃. По г҃-й пѣ́сни, сѣда́ленъ ст҃а́гѡ, гла́съ и҃, два́жды.  Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ.  По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Прⷪ҇ро́къ дне́сь и҆ сщ҃е́нникъ вы́шнѧгѡ, заха́рїа  предложѝ предте́чевъ роди́тель трапе́зꙋ своеѧ̀ па́мѧти,  вѣ̑рныѧ пита́ѧ: питїе́ бо пра́вды всѣ̑мъ раствори́въ,  сегѡ̀ ра́ди скончава́етсѧ, ꙗ҆́кѡ бж҃е́ственный таи́нникъ  бж҃їѧ бл҃года́ти. 
И҆ і҆́косъ: и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха: Сла́ва, ст҃а́гѡ: И҆ ны́нѣ, бг҃оро́диченъ. На  стїхо́внѣ ѻ҆ктѡ́иха, Сла́ва, ст҃а́гѡ, гла́съ и҃. Жє́ртвы  приносѧ̀: На лїтꙋргі́и, бл҃жє́нна ѻ҆ктѡ́иха, на д҃. И҆  ст҃а́гѡ, пѣ́снь г҃-ѧ на д҃. Прокі́менъ, гла́съ з҃:  Возвесели́тсѧ првⷣникъ ѡ҆ гдⷭ҇ѣ: Сті́хъ: Оу҆слы́ши бж҃е  гла́съ мо́й. А҆по́столъ ко є҆вре́ємъ, зача́ло тд҃і.  А҆враа́мꙋ ѡ҆бѣтова́ѧ бг҃ъ: А҆ллилꙋ́їа, гла́съ з҃: Свѣ́тъ  возсїѧ̀ првⷣникꙋ. Є҆ѵⷢ҇лїе матѳе́а, зача́ло ч҃ѕ: Го́ре  ва́мъ кни́жницы и҆ фарїсе́є лицемѣ́ри: Прича́стенъ, Въ  па́мѧть вѣ́чнꙋю: 
(с. н҃и) 
ѕ҃. 🕃 Воспомина́нїе бы́вшагѡ чꙋдесѐ въ колосса́ехъ,  є҆́же є҆́сть въ хѡ́нѣхъ, ѿ а҆рхїстрати́га мїхаи́ла: И҆  ст҃а́гѡ мч҃нка є҆ѵдоѯі́а, и҆ и҆̀же съ ни́мъ: И҆  преподо́бнагѡ ѻ҆тца̀ на́шегѡ а҆рхі́ппа. 
Ве́черъ, ѻ҆бы́чнаѧ каѳі́сма: На Гдⷭ҇и воззва́хъ,  стїхи̑ры а҆рха́гг҃ла, на ѕ҃, гла́съ д҃. Подо́бенъ: Ꙗ҆́кѡ  до́блѧ: Трисо́лнечнагѡ бж҃ества̀: Сла́ва, гла́съ ѕ҃,  самогла́сенъ: Сра́дꙋйтесѧ на́мъ: И҆ ны́нѣ, бг҃оро́диченъ:  Сра́дꙋйтесѧ на́мъ всѧ̀: На стїхо́внѣ ѻ҆ктѡ́иха, Сла́ва, и҆  ны́нѣ, гла́съ и҃: Ꙗ҆́кѡ чинонача́льникъ: 
Тропа́рь, гла́съ д҃: 
Нбⷭ҇ныхъ во́инствъ а҆рхїстрати́же, мо́лимъ тѧ̀ при́снѡ  мы̀ недосто́йнїи, да твои́ми мл҃твами ѡ҆гради́ши на́съ  кро́вомъ кри́лъ невеще́ственныѧ твоеѧ̀ сла́вы, сохранѧ́ѧ  на́съ припа́дающихъ прилѣ́жнѡ, и҆ вопїю́щихъ: ѿ бѣ́дъ  и҆зба́ви на́съ, ꙗ҆́кѡ чинонача́льникъ вы́шнихъ си́лъ.  Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. 
комм. Слꙋ́жба ст҃а́гѡ є҆ѵдоѯі́а пое́тсѧ на  повече́рїи. 
[зрѝ] На оу҆́трени, на Бг҃ъ гдⷭ҇ь, тропа́рь  а҆рха́гг҃ла, два́жды. Сла́ва, и҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. И҆ ѻ҆бы̑чныѧ каѳі̑смы, и҆  сѣда́льны ѻ҆ктѡ́иха, и҆ чтє́нїѧ. Ѻ҆́ба канѡ́на  ѻ҆ктѡ́иха, без̾ мч҃нчнѡвъ: И҆ а҆рха́гг҃ла, на ѕ҃, гла́съ  д҃. По г҃-й пѣ́сни сѣда́ленъ, гла́съ и҃. Сла́ва, гла́съ  а҃. По ѕ҃-й пѣ́сни, 
Конда́къ, гла́съ в҃: 
А҆рхїстрати́же бж҃їй, слꙋжи́телю бж҃е́ственныѧ сла́вы,  а҆́гг҃лѡвъ нача́льниче, и҆ человѣ́кѡвъ наста́вниче,  поле́зное на́мъ просѝ, и҆ ве́лїю млⷭ҇ть, ꙗ҆́кѡ  безпло́тныхъ а҆рхїстрати́гъ. 
И҆ і҆́косъ. По ѳ҃-й пѣ́сни, Свѣти́ленъ ѻ҆ктѡ́иха:  Сла́ва, а҆рха́гг҃ла: И҆ ны́нѣ, бг҃оро́диченъ. На хвали́техъ  (с. н҃и ѡ҆б.) стїхи̑ры а҆рха́гг҃ла, на д҃, гла́съ а҃-й.  Подо́бенъ: Нбⷭ҇ныхъ чинѡ́въ: А҆́гг҃льски въ ми́рѣ: Сла́ва,  гла́съ то́йже, самогла́сенъ: Чинонача́льникъ вы́шнихъ си́лъ:  И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ: На  стїхо́внѣ, ѻ҆ктѡ́иха: Сла́ва, а҆рха́гг҃ла, гла́съ є҃:  И҆дѣ́же ѡ҆сѣнѧ́етъ: И҆ ны́нѣ, бг҃оро́диченъ. На лїтꙋргі́и  бл҃жє́нна, а҆рха́гг҃ла, пѣ́снь г҃-ѧ и҆ ѕ҃-ѧ. Прокі́менъ,  гла́съ д҃: Творѧ́й а҆́гг҃лы своѧ̑ дх҃и, и҆ слꙋги̑ своѧ̑  пла́мень ѻ҆́гненный. Сті́хъ: Бл҃гословѝ дꙋшѐ моѧ̀ гдⷭ҇а:  А҆по́столъ ко є҆вре́ємъ, зача́ло т҃є: Бра́тїе, а҆́ще  глаго́ланное а҆́гг҃лы сло́во бы́сть: А҆ллилꙋ́їа, гла́съ є҃:  Хвали́те гдⷭ҇а всѝ а҆́гг҃ли є҆гѡ̀, хвали́те є҆го̀ всѧ̑  си̑лы є҆гѡ̀. Сті́хъ: Ꙗ҆́кѡ то́й речѐ, и҆ бы́ша: то́й  повелѣ̀, и҆ созда́шасѧ. Є҆ѵⷢ҇лїе лꙋкѝ, зача́ло н҃а: Речѐ  гдⷭ҇ь, слꙋ́шаѧй ва́съ: Прича́стенъ, Творѧ́й а҆́гг҃лы своѧ̑  дх҃и: 
з҃. 🕃 Предпра́зднство ржⷭ҇тва̀ прест҃ы́ѧ бцⷣы: И҆  ст҃а́гѡ мч҃нка сѡзо́нта: 
На Гдⷭ҇и воззва́хъ, стїхи̑ры предпра́зднства г҃, гла́съ  а҃-й. Подо́бенъ: Нбⷭ҇ныхъ чинѡ́въ: Всемі́рныѧ мі́рꙋ  ра́дости: и҆ мч҃нка г҃, гла́съ д҃. Подо́бенъ: Да́лъ є҆сѝ  зна́менїе: Сла́ва, и҆ ны́нѣ: предпра́зднства, гла́съ д҃:  Всечⷭ҇тно́е твоѐ ржⷭ҇тво̀: А҆́ще же въ пѧто́къ ве́чера,  Сла́ва, предпра́зднства: И҆ ны́нѣ, догма́тїкъ гла́са  настоѧ́щагѡ. На стїхо́внѣ стїхи̑ры, гла́съ и҃. Подо́бенъ:  ѽ пресла́внагѡ чꙋдесѐ! ѽ пресла́внагѡ чꙋдесѐ, ꙗ҆́кѡ ѿ  неражда́ющїѧ: съ припѣ́вы, а҃-й, Слы́ши дщѝ: в҃-й, Лицꙋ̀  твоемꙋ̀: Сла́ва, и҆ ны́нѣ, предпра́зднства, гла́съ д҃:  Всемі́рнаѧ ра́дость: 
Тропа́рь мч҃нка, гла́съ д҃: Мч҃нкъ тво́й гдⷭ҇и: пи́санъ  сегѡ̀ мѣ́сѧца во в҃ де́нь. (с. н҃ѳ) 
Сла́ва, и҆ ны́нѣ, предпра́зднства, гла́съ то́йже: 
Ѿ ко́рене і҆ессе́ева, и҆ ѿ чре́слъ дв҃довыхъ  бг҃оѻтрокови́ца мр҃їа́мъ ражда́етсѧ дне́сь на́мъ: ра́достїю  бо ра́дꙋютсѧ всѧ́чєскаѧ и҆ ѡ҆бновлѧ́ютсѧ. сра́дꙋйтесѧ  кꙋ́пнѡ не́бо и҆ землѧ̀, восхвали́те ю҆̀ ѻ҆ч҃єствїѧ  ꙗ҆зы́кѡвъ: і҆ѡакі́мъ весели́тсѧ, и҆ а҆́нна торжествꙋ́етъ  зовꙋ́щи: непло́ды ражда́етъ бцⷣꙋ, и҆ пита́тельницꙋ жи́зни  на́шеѧ. 
На оу҆́трени, на бг҃ъ гдⷭ҇ь, тропа́рь предпра́зднства  два́жды. Сла́ва, мч҃нка: и҆ ны́нѣ, предпра́зднства. И҆  ѻ҆бы̑чныѧ каѳі̑смы. По а҃-й каѳі́смѣ сѣда́ленъ, гла́съ  а҃, подо́бенъ: Ка́мени: Ро́ждшисѧ пресла́внѡ: Сла́ва, и҆  ны́нѣ, то́йже. По в҃-й каѳі́смѣ сѣда́ленъ, гла́съ є҃,  подо́бенъ: Собезнача́льное: Нбⷭ҇наѧ всѧ̑: Сла́ва, и҆ ны́нѣ,  то́йже: и҆ чте́нїе. Канѡ́нъ предпра́зднства, со і҆рмосо́мъ  на и҃, гла́съ д҃: И҆ мч҃нка на д҃, гла́съ то́йже. По г҃-й  пѣ́сни. 
Конда́къ мч҃нка, гла́съ в҃. Подо́бенъ: Твє́рдыѧ: 
И҆́стиннаго и҆ бг҃омꙋ́драго мч҃нка, страда́льца  бл҃гоче́стїѧ и҆скꙋ́снаго, соше́дшесѧ дне́сь, велегла́снѡ  восхва́лимъ, сѡзо́нта таи́нника бл҃года́ти, и҆сцѣле́нїй  да́телѧ богатѣ́йшаго: мо́литъ бо хрⷭ҇та̀ бг҃а ѡ҆ всѣ́хъ  на́съ. 
И҆ і҆́косъ, и҆ сѣда́ленъ, гла́съ д҃. Подо́бенъ: Ско́рѡ  предварѝ: Спа́слсѧ вѣ́рою сѡзо́нте: Сла́ва, и҆ ны́нѣ,  предпра́зднства, гла́съ и҃: Да ра́дꙋетсѧ не́бо: По ѕ҃-й  пѣ́сни, 
Конда́къ предпра́зднства, гла́съ г҃. Подо́бенъ: Дв҃а  дне́сь: 
Дв҃а дне́сь и҆ бцⷣа мр҃і́а, черто́гъ безконе́чный  нбⷭ҇нагѡ жениха̀, ражда́етсѧ ѿ непло́дове, бж҃їимъ  совѣ́томъ: колесни́ца сло́ва бл҃гоꙋкраша́етсѧ. на сїе́ бо  преднарече́сѧ бж҃е́ственнаѧ две́рь, и҆ мт҃и сꙋ́щїѧ жи́зни. 
И҆ і҆́косъ. По ѳ҃-й пѣ́сни, свѣти́ленъ мч҃нка: Сла́ва,  и҆ ны́нѣ, предпра́зднства. На стїхо́внѣ стїхи̑ры, гла́съ  в҃. (с. н҃а ѡ҆б) Подо́бенъ: До́ме є҆ѵфра́ѳовъ: Прїиди́те,  и҆̀же ѿ а҆да́ма: Сла́ва, и҆ ны́нѣ, гла́съ в҃,  самогла́сенъ: Пронарече́ннаѧ всѣ́хъ цр҃и́ца: На лїтꙋргі́и,  бл҃жє́нна, предпра́зднства, пѣ́снь г҃, на д҃: И҆ ст҃а́гѡ  пѣ́снь ѕ҃, на д҃. Прокі́менъ, гла́съ з҃: Возвесели́тсѧ  првⷣникъ ѡ҆ гдⷭ҇ѣ: Сті́хъ: Оу҆слы́ши, бж҃е, гла́съ мо́й:  А҆по́столъ къ є҆фесе́ємъ, зача́ло сл҃г: Возмога́йте ѡ҆  гдⷭ҇ѣ: А҆ллилꙋ́їа, гла́съ д҃: Воззва́ша пра́веднїи: Сті́хъ:  Мнѡ́ги скѡ́рби пра́вєднымъ: Є҆ѵⷢ҇лїе і҆ѡа́нна, зача́ло  н҃в: Сѝ заповѣ́даю ва́мъ: Прича́стенъ: Въ па́мѧть  вѣ́чнꙋю: 
🕃 И҆ па́мѧть и҆́же во ст҃ы́хъ ѻ҆тца̀ на́шегѡ  і҆ѡа́нна, а҆рхїепⷭ҇кпа новгоро́дскагѡ, чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мѡ́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ и҃: 
Дне́сь свѣ́тлѡ красꙋ́етсѧ сла́внѣйшїй вели́кїй но́въ  гра́дъ, и҆мѣ́ѧ мѡ́щи твоѧ̑ въ себѣ̀, ст҃и́телю і҆ѡа́нне,  ꙗ҆́кѡ со́лнєчныѧ лꙋчи̑ и҆спꙋща́ющыѧ, и҆ подаю́щыѧ  и҆сцѣле́нїѧ притека́ющымъ съ вѣ́рою къ ра́цѣ моще́й  твои́хъ. моли́сѧ хрⷭ҇тꙋ̀ бг҃ꙋ, и҆зба́вити гра́дъ се́й  невреди́мь ѿ ва́рварскагѡ плѣне́нїѧ, и҆ междоꙋсо́бныѧ  бра́ни, и҆ ѻ҆́гненнагѡ запале́нїѧ, ст҃и́телю бг҃омꙋ́дре и҆  чꙋдоно́сче, нбⷭ҇ный человѣ́че, и҆ земны́й а҆́гг҃ле: да  соше́дшесѧ любо́вїю въ па́мѧть твою̀, свѣ́тлѡ пра́зднꙋемъ  въ пѣ́снехъ и҆ пѣ́нїихъ ра́дꙋющесѧ, и҆ хрⷭ҇та̀ сла́вѧще,  тебѣ̀ таковꙋ́ю бл҃года́ть дарова́вшаго и҆сцѣле́нїй, и҆  вели́комꙋ новꙋ̀ гра́дꙋ застꙋпле́нїе и҆ оу҆твержде́нїе. 
Конда́къ, гла́съ д҃. Подо́бенъ: Вознесы́йсѧ: 
Возвесели́сѧ ꙗ҆вле́ннѡ чⷭ҇тна́ѧ цр҃ковь хрⷭ҇то́ва, въ  па́мѧть дне́сь приснословꙋ́щагѡ ст҃и́телѧ і҆ѡа́нна, ѿ  вели́кагѡ нова̀ гра́да возсїѧ́вшагѡ, и҆ всю̀ странꙋ̀  оу҆диви́вшагѡ пресла́вными чꙋдодѣѧ́нїи, и҆ всѣ́ми  добродѣ́тельми оу҆краси́вшагѡсѧ: и҆ по преставле́нїи (с.  ѯ҃) бо честно́е тѣ́ло є҆гѡ̀ ѡ҆брѣ́тесѧ  нетлѣ́нно, и҆стоща́ющее вє́лїѧ чꙋдеса̀. тѣ́мже зове́мъ  є҆мꙋ̀: ѽ всебл҃же́нне, молѝ хрⷭ҇та̀ бг҃а непреста́ннѡ ѡ҆  всѣ́хъ на́съ. 
🕅 А҆́ще слꙋчи́тсѧ предпра́зднство ржⷭ҇тва̀  прест҃ы́ѧ бцⷣы, и҆ ст҃а́гѡ мч҃нка сѡзо́нта, въ недѣ́лю. Въ  сꙋббѡ́тꙋ на ма́лѣй вече́рни, стїхи̑ры воскрⷭ҇ны, и҆ бцⷣы  по ѻ҆бы́чаю. Тропа́рь воскрⷭ҇нъ: Сла́ва, и҆ ны́нѣ,  бг҃оро́диченъ є҆гѡ̀. На вели́цѣй вече́рни, по каѳі́смѣ,  на Гдⷭ҇и воззва́хъ, стїхи̑ры воскрⷭ҇ны г҃: и҆ а҆нато́лїевъ  є҆ди́нъ. И҆ предпра́зднства, г҃, и҆ мч҃нка г҃: Сла́ва,  предпра́зднства: И҆ ны́нѣ, бг҃оро́диченъ настоѧ́щагѡ  гла́са. На лїті́и стїхи́ра хра́ма: Та́же стїхи̑ры стїхѡ́вны  предпра́зднства вечє́рнїѧ. Сла́ва, и҆ ны́нѣ,  предпра́зднства: пи́санъ на оу҆́трени на стїхо́внѣ. На  стїхо́внѣ, стїхи̑ры воскрⷭ҇ны. Сла́ва, и҆ ны́нѣ,  предпра́зднства. На бл҃гослове́нїи хлѣ́бѡвъ тропа́рь: Бцⷣе  дв҃о: два́жды, и҆ предпра́зднства є҆ди́ножды. И҆ чте́нїе въ  посла́нїихъ а҆пⷭ҇льскихъ. На оу҆́трени, на Бг҃ъ гдⷭ҇ь:  тропа́рь воскрⷭ҇нъ два́жды. Сла́ва, мч҃нка: И҆ ны́нѣ,  предпра́зднства. По каѳі́смахъ сѣда́льны воскрⷭ҇ны, и҆  бг҃оро́дичны и҆́хъ: И҆ чте́нїе во є҆ѵⷢ҇лїи толково́мъ:  недѣ́лѧ пред̾ воздви́женїемъ. Посе́мъ непоро́чны: И҆  ѵ҆пакоѝ: И҆ чте́нїе, недѣ́лѧ рѧ́дъ. Степє́нны, и҆  прокі́менъ гла́са: Всѧ́кое дыха́нїе: и҆ є҆ѵⷢ҇лїе воскрⷭ҇но:  и҆ Воскрⷭ҇нїе хрⷭ҇то́во: Та́же канѡ́нъ воскрⷭ҇нъ, со  і҆рмосо́мъ на д҃: и҆ бцⷣы на два̀ и҆ предпра́зднства на д҃:  и҆ мч҃нка на д҃. Катава́сїа, Крⷭ҇тъ начерта́въ: По г҃-й  пѣ́сни, конда́къ и҆ і҆́косъ предпра́зднства, и҆ мч҃нка.  Сла́ва, сѣда́ленъ мч҃нка: И҆ ны́нѣ, предпра́зднства. По  ѕ҃-й пѣ́сни, конда́къ и҆ і҆́косъ воскрⷭ҇нъ. И҆ чте́мъ  про́логъ. На ѳ҃-й пѣ́сни, пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ: Сла́ва, мч҃нка: И҆ ны́нѣ предпра́зднства. На  хвали́техъ, стїхи̑ры воскрⷭ҇ны д҃, и҆ а҆нато́лїевъ є҆ди́нъ  (с. ѯ҃ ѡ҆б.) є҆ди́нъ, и҆ предпра́зднства, подо́бны г҃  стїхо́вныѧ съ припѣ́вы и҆́хъ. Сла́ва, стїхи́ра  є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ:  Славосло́вїе вели́кое. Тропа́рь воскрⷭ҇нъ то́чїю.  Є҆ктєнїѝ: и҆ ѿпꙋ́стъ: и҆ ѡ҆глаше́нїе. И҆ ѻ҆бы́чное  и҆схожде́нїе въ притво́ръ: И҆ ча́съ а҃-й. На а҃-мъ часѣ̀  тропа́рь воскрⷭ҇нъ: Сла́ва, предпра́зднства: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ: конда́къ  предпра́зднства: И҆ коне́чный ѿпꙋ́стъ. На г҃-мъ часѣ̀  тропа́рь воскрⷭ҇нъ: Сла́ва, мч҃нка: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ воскрⷭ҇нъ. Та́кожде и҆  на про́чихъ часѣ́хъ, глаго́лемъ воскрⷭ҇нъ тропа́рь пре́жде:  а҆ предпра́зднства и҆ мч҃нка, премѣнѧ́юще. Кондаки́ же  воскрⷭ҇нъ и҆ предпра́зднства, глаго́лемъ премѣнѧ́юще. На  лїтꙋргі́и бл҃жє́нна ѻ҆ктѡ́иха на ѕ҃, и҆ съ тро́ичнымъ и҆  предпра́зднства пѣ́снь г҃, на д҃. По вхо́дѣ тропа́рь  воскрⷭ҇нъ, и҆ предпра́зднства: та́же хра́ма ст҃а́гѡ, и҆  мч҃нка. Конда́къ воскрⷭ҇нъ, и҆ хра́ма ст҃а́гѡ: Сла́ва,  мч҃нка: И҆ ны́нѣ, предпра́зднства. Прокі́менъ, а҆по́столъ,  А҆ллилꙋ́їа и҆ є҆ѵⷢ҇лїе, пре́жде недѣ́ли пред̾  воздви́женїемъ: И҆ рѧ́дъ недѣ́ли под̾ зача́ло: та́же  ст҃а́гѡ. Прокі́менъ же гла́са ѡ҆ставлѧ́етсѧ. Прича́стенъ:  Хвали́те гдⷭ҇а: и҆ мч҃нка. Въ па́мѧть вѣ́чнꙋю: 
и҃. 🕀 Ржⷭ҇тво̀ прест҃ы́ѧ влⷣчцы на́шеѧ бцⷣы и҆  приснодв҃ы мр҃і́и. 
На ма́лѣй вече́рни, на Гдⷭ҇и воззва́хъ, стїхи̑ры на д҃,  гла́съ а҃-й. Подо́бенъ: Нбⷭ҇ныхъ чинѡ́въ: І҆ѡакі́мъ и҆  а҆́нна торжествꙋ́ютъ: Сла́ва, и҆ ны́нѣ, гла́съ д҃:  Всечⷭ҇тно́е твоѐ ржⷭ҇тво̀: На стїхо́внѣ стїхи̑ры, гла́съ  в҃. Подо́бенъ: До́ме є҆ѵфра́ѳовъ: Ра́дꙋйсѧ і҆ѡакі́мъ: съ  припѣ́вы: а҃-й, Слы́ши (с. ѯ҃а) дщѝ и҆ ви́ждь: в҃-й,  Лицꙋ̀ твоемꙋ̀ помо́лѧтсѧ: Сла́ва, и҆ ны́нѣ, подо́бенъ  то́йже: Хра́мъ бж҃їй є҆ди́на бцⷣа: 
Тропа́рь, гла́съ д҃: 
Ржⷭ҇тво̀ твоѐ, бцⷣе дв҃о, ра́дость возвѣстѝ все́й  вселе́ннѣй: и҆з̾ тебе́ бо возсїѧ̀ сл҃нце пра́вды хрⷭ҇то́съ  бг҃ъ на́шъ, и҆ разрꙋши́въ клѧ́твꙋ, дадѐ бл҃гослове́нїе: и҆  оу҆праздни́въ сме́рть, дарова̀ на́мъ живо́тъ вѣ́чный. 
На вели́цѣй вече́рни, но предначина́тельномъ ѱалмѣ̀,  пое́мъ: Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и воззва́хъ,  стїхи̑ры на и҃, гла́съ ѕ҃. Самогла́сны: Дне́сь и҆́же на  разꙋ́мныхъ престо́лѣхъ: Сла́ва, и҆ ны́нѣ, а҃-ю стїхи́рꙋ:  Дне́сь и҆́же на разꙋ́мныхъ: Вхо́дъ. Прокі́менъ днѐ, и҆  чтє́нїѧ г҃: а҃-е, Бытїѧ̀: И҆зы́де і҆а́кѡвъ: в҃-е,  Прⷪ҇ро́чества і҆езекі́илева: Та́кѡ глаго́летъ гдⷭ҇ь, бꙋ́детъ  ѿ днѐ ѻ҆сма́гѡ: г҃-е, При́тчей: Премꙋ́дрость созда̀  себѣ̀ до́мъ: Є҆ктенїа̀, Рце́мъ всѝ: и҆ Сподо́би гдⷭ҇и въ  ве́черъ се́й: и҆ И҆спо́лнимъ вече́рнюю моли́твꙋ на́шꙋ: На  лїті́и стїхи̑ры самогла́сны, гла́съ а҃: Нача́ло на́шегѡ  сп҃се́нїѧ: Сла́ва, и҆ ны́нѣ, гла́съ и҃: Въ бл҃гознамени́тый  де́нь: На стїхо́внѣ стїхи̑ры самогла́сны, гла́съ д҃:  Всемі́рнаѧ ра́дость: съ припѣ́вы пра́здника, [пи́саны на  ма́лѣй вече́рни]. Сла́ва, и҆ ны́нѣ, гла́съ и҃: Прїиди́те  всѝ вѣ́рнїи: Та́же, Ны́нѣ ѿпꙋща́еши: На бл҃гослове́нїи  хлѣ́бѡвъ, ѿпꙋсти́тельный тропа́рь, гла́съ д҃: Ржⷭ҇тво̀  твоѐ, бцⷣе дв҃о: три́жды, пи́санъ на ма́лѣй вече́рни.  Бꙋ́ди и҆́мѧ гдⷭ҇не: три́жды, съ пѣ́нїемъ: и҆ ѱало́мъ л҃г:  Бл҃гословлю̀ гдⷭ҇а на всѧ́кое вре́мѧ: до Не лиша́тсѧ  всѧ́кагѡ бл҃га. И҆ раздаю́тсѧ бл҃гословє́нныѧ хлѣ́бы по  ѻ҆бы́чаю. Та́же і҆ере́й глаго́летъ: Бл҃гослове́нїе гдⷭ҇не  на ва́съ: и҆ предложи́тсѧ чте́нїе пра́здника: Сло́во  а҆ндре́а кри́тскагѡ, є҆мꙋ́же нача́ло: А҆́ще мѣ́рима  є҆́сть землѧ̀ пѧ́дїю: [А҆ (с. ѯ҃а ѡ҆б.) и҆дѣ́же не  быва́етъ бдѣ́нїѧ, по Ны́нѣ ѿпꙋща́еши: Тропа́рь, и҆  ѿпꙋ́стъ. Полꙋ́нощницꙋ же пое́мъ по ѻ҆бы́чаю. На не́йже  вмѣ́стѡ, Сѐ жени́хъ: глаго́лемъ тропа́рь пра́здника. По  в҃-мъ трист҃о́мъ, глаго́лемъ конда́къ, и҆ Гдⷭ҇и поми́лꙋй,  в҃і, и҆ ѿпꙋ́стъ. Мл҃твы же Помѧнѝ гдⷭ҇и, не глаго́лемъ.]  На оу҆́трени, по шестоѱа́лмїи, на Бг҃ъ гдⷭ҇ь: тропа́рь  пра́здника, три́жды. По а҃-й каѳі́смѣ сѣда́ленъ  пра́здника, гла́съ д҃. Подо́бенъ: Оу҆диви́сѧ і҆ѡ́сифъ:  Возопі́й дв҃де: Сла́ва: и҆ ны́нѣ, то́йже. И҆ чте́нїе  пра́здника. По в҃-й каѳі́смѣ сѣда́ленъ, гла́съ и҆  подо́бенъ то́йже. И҆ чте́мъ сло́во ст҃а́гѡ і҆ѡа́нна  дамаскина̀, є҆мꙋ́же нача́ло: Прїиди́те всѝ ꙗ҆зы́цы: По  чте́нїи же даю́тсѧ свѣщы̀ бра́тїи. Та́же полѷеле́й, и҆  сѣда́ленъ пра́здника, гла́съ и҃. Подо́бенъ: Повелѣ́нное:  Да ра́дꙋетсѧ нб҃о: Сла́ва, и҆ ны́нѣ, гла́съ то́йже:  Ѡ҆бнови́сѧ а҆да́ме: И҆ чте́мъ сло́во григо́рїа і҆еромона́ха.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  то́йже: Помѧнꙋ̀ и҆́мѧ твоѐ во всѧ́комъ ро́дѣ и҆ ро́дѣ.  Сті́хъ: Ѿры́гнꙋ се́рдце моѐ сло́во бл҃го. Всѧ́кое  дыха́нїе: Сті́хъ: Хвали́те бг҃а во ст҃ы́хъ є҆гѡ̀. Є҆ѵⷢ҇лїе  лꙋкѝ, зача́ло д҃: Во днѝ ѻ҆́ны, воста́вши мр҃їа́мъ: Та́же  ѱало́мъ н҃. Сла́ва, Мл҃твами бцⷣы: И҆ ны́нѣ, то́йже. И҆  посе́мъ, Поми́лꙋй мѧ̀ бж҃е: И҆ стїхи́ра пра́здника, гла́съ  ѕ҃: Се́й де́нь: Та́же, Канѡ́на два̀: Є҆ди́нъ кѵ́ръ  і҆ѡа́нна, гла́съ в҃: Дрꙋгі́й кѵ́ръ а҆ндре́а, гла́съ и҃:  І҆рмосы̀ ѻ҆бою̀ канѡ́нѡвъ по два́жды. Тропари́ же на в҃і.  Катава́сїа: Крⷭ҇тъ начерта́въ: По г҃-й пѣ́сни, сѣда́ленъ  пра́здника: гла́съ д҃: Дв҃а мр҃і́а: Сла́ва, и҆ ны́нѣ,  то́йже. По ѕ҃-й пѣ́сни, 
Конда́къ, гла́съ д҃: 
І҆ѡакі́мъ и҆ а҆́нна поноше́нїѧ безча́дства, и҆ а҆да́мъ  и҆ є҆́ѵа ѿ тлѝ сме́ртныѧ свободи́стасѧ, пречⷭ҇таѧ, во  ст҃ѣ́мъ ржⷭ҇твѣ̀ твое́мъ: (с. ѯ҃в) то̀ пра́зднꙋютъ и҆  лю́дїе твоѝ, вины̀ прегрѣше́нїй и҆зба́вльшесѧ, внегда̀  зва́ти тѝ: непло́ды ражда́етъ бцⷣꙋ и҆ пита́тельницꙋ жи́зни  на́шеѧ. 
И҆ і҆́косъ, и҆ чте́мъ про́логъ. На ѳ҃-й пѣ́сни  вжига́ютъ свѣщы̀ бра́тїѧ. Чⷭ҇тнѣ́йшꙋю же не пое́мъ, но  пое́мъ припѣ́вы пра́здника: Велича́й дꙋшѐ моѧ̀: И҆  дрꙋгі́й, Велича́й дꙋшѐ моѧ̀: На схо́дѣ, Катава́сїа, Та́инъ  є҆сѝ бцⷣе ра́й: И҆ дрꙋгі́й, Снѣ́дїю дре́ва: съ припѣ́вы  пра́здника. Є҆ктенїа̀ ма́лаѧ. Свѣти́ленъ пра́здника, Ѿ  непло́дныѧ дне́сь: два́жды. Сла́ва, и҆ ны́нѣ: А҆да́ме  ѡ҆бнови́сѧ: На хвали́техъ стїхи̑ры на д҃, гла́съ а҃.  Подо́бенъ: Ѽ ди́внагѡ чꙋдесѐ: Сла́ва, и҆ ны́нѣ, гла́съ  ѕ҃: Се́й де́нь гдⷭ҇нь: Славосло́вїе вели́кое. По трист҃о́мъ  тропа́рь пра́здника є҆ди́ножды. Є҆ктєнїѝ, и҆ ѿпꙋ́стъ.  Зна́менаютсѧ же бра́тїѧ ѿ і҆ере́а ст҃ы́мъ є҆ле́емъ. И҆  пое́мъ стїхи́рꙋ самогла́снꙋ пра́здника, ю҆́же хо́щетъ  є҆кклисїа́рхъ. И҆ мл҃твѣ глаго́лемѣй ѿ і҆ере́а,  ꙗ҆́коже оу҆ста́влено є҆́сть, на лїті́и ве́черъ воскрⷭ҇ныѧ  слꙋ́жбы: Влⷣко многомлⷭ҇тиве: И҆ ча́съ ли въ притво́рѣ. На  а҃-мъ часѣ̀ тропа́рь пра́здника: И҆ ны́нѣ, бг҃оро́диченъ  часѡ́въ. По трист҃о́мъ конда́къ пра́здника: И҆ про́чее всѐ  до конца̀. И҆ соверше́нный ѿпꙋ́стъ. На лїтꙋргі́и,  бл҃жє́нна ѿ канѡ́на гла́са в҃-гѡ, пѣ́снь г҃-ѧ, на д҃: и҆  и҃-гѡ пѣ́снь ѕ҃-ѧ на д҃. По вхо́дѣ, тропа́рь пра́здника:  Сла́ва и҆ ны́нѣ, конда́къ. Прокі́менъ, гла́съ г҃, пѣ́снь  бцⷣы: Вели́читъ дꙋша̀ моѧ̀ гдⷭ҇а, и҆ возра́довасѧ дх҃ъ мо́й  ѡ҆ бз҃ѣ сп҃сѣ мое́мъ. Сті́хъ: Ꙗ҆́кѡ призрѣ̀ на смире́нїе  рабы̀ своеѧ̀: А҆по́столъ къ фїлїпписі́ємъ, зача́ло с҃м:  Сїѐ да мꙋ́дрствꙋетсѧ въ ва́съ: А҆ллилꙋ́їа, гла́съ и҃:  Слы́ши дщѝ и҆ ви́ждь, и҆ приклонѝ оу҆́хо твоѐ. Сті́хъ:  Лицꙋ̀ твоемꙋ̀ помо́лѧтсѧ бога́тїи лю́дстїи. Є҆ѵⷢ҇лїе лꙋкѝ,  зача́ло (с. ѯ҃в ѡ҆б.) н҃д: Вни́де і҆и҃съ въ ве́сь нѣ́кꙋю:  Вмѣ́стѡ досто́йна, пое́мъ і҆рмо́съ: Чꙋ́жде мт҃ремъ: И҆ до  ѿда́нїѧ, съ припѣ́вомъ пра́здника. [Си́це пое́мъ во всѧ̑  пра́здники влⷣчни и҆ бцⷣы.] Прича́стенъ: Ча́шꙋ сп҃се́нїѧ  прїимꙋ̀: Быва́етъ же на трапе́зѣ оу҆тѣше́нїе бра́тїи,  дово́льно же и҆ дꙋхо́вно. 
[зрѝ] А҆́ще слꙋчи́тсѧ пра́здникъ се́й въ сꙋббѡ́тꙋ  пред̾ воздви́женїемъ: А҆по́столъ, и҆ є҆ѵⷢ҇лїе, сꙋббѡ́ты  пред̾ воздви́женїемъ, чтѝ въ г҃і-й де́нь. Прокі́менъ же,  А҆ллилꙋ́їа, и҆ прича́стенъ ѡ҆бновле́нїѧ. 
Подоба́етъ вѣ́дати. Ꙗ҆́кѡ каѳі́сма не глаго́летсѧ на  вече́рни, трꙋда̀ ра́ди бдѣ́ннагѡ. 
комм. Си́це оу҆́бѡ твори́мъ и҆ на всѧ́къ пра́здникъ,  є҆гда̀ быва́етъ бдѣ́нїе. 
По ѻ҆бы́чномъ ѱалмѣ̀, на Гдⷭ҇и воззва́хъ, стїхи̑ры  пра́здника: и҆ стїхо́вна пра́здника же. Пра́зднꙋемъ же  пра́здникъ се́й є҃ дне́й, за є҆́же бли́зъ бы́ти пра́здникꙋ  ст҃а́гѡ воздви́женїѧ чⷭ҇тна́гѡ крⷭ҇та̀. 
🕅 А҆́ще ли слꙋчи́тсѧ ржⷭ҇тво̀ бцⷣы въ недѣ́лю. 
Въ сꙋббѡ́тꙋ, на ма́лѣй вече́рни, на Гдⷭ҇и воззва́хъ,  стїхи̑ры воскрⷭ҇ны гла́са, на д҃: Сла́ва, и҆ ны́нѣ,  пра́здника. На стїхо́внѣ стїхи́ра воскрⷭ҇на є҆ди́на: И҆  пра́здника стїхо́вна вели́кїѧ вече́рни, съ припѣ́вы  пра́здника: Сла́ва, и҆ ны́нѣ, пра́здника. Тропа́рь  воскрⷭ҇нъ. Сла́ва, и҆ ны́нѣ, пра́здника. Є҆ктенїа̀ ма́лаѧ.  И҆ ѿпꙋ́стъ. На вели́цѣй вече́рни, по ѻ҆бы́чной  каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃: и҆  а҆нато́лїевъ є҆ди́нъ, и҆ пра́здника ѕ҃. Сла́ва, и҆ ны́нѣ  пра́здника. Вхо́дъ, Прокі́менъ днѐ: и҆ чтє́нїѧ г҃,  пра́здника. На лїті́и стїхи̑ры, и҆ Сла́ва, и҆ ны́нѣ,  пра́здника. На стїхо́внѣ стїхи̑ры воскрⷭ҇ны: Сла́ва, и҆  ны́нѣ, пра́здника. На бл҃гослове́нїи хлѣ́бѡвъ, тропа́рь  пра́здника, (с. ѯ҃г) три́жды: и҆ чте́нїе въ посла́нїихъ,  и҆лѝ пра́здника. На оу҆́трени, на Бг҃ъ гдⷭ҇ь, тропа́рь  воскрⷭ҇нъ два́жды: Сла́ва, и҆ ны́нѣ, пра́здника. По  ѻ҆бы́чныхъ каѳі́смахъ сѣда́льны воскрⷭ҇ны съ бг҃оро́дичны  и҆́хъ: и҆ чте́нїе во є҆ѵⷢ҇лїи толково́мъ, недѣ́лѧ пред̾  воздви́женїемъ. Та́же полѷеле́й: и҆ тропарѝ, А҆́гг҃льскїй  собо́ръ: и҆ ѵ҆пакоѝ гла́са. И҆ сѣда́льны пра́здника ѻ҆́ба  по є҆ди́ножды: Сла́ва, сѣда́ленъ, и҆́же по полѷеле́и: И҆  ны́нѣ, дрꙋгі́й: и҆ чте́нїе пра́здника. Степє́нна гла́са:  Прокі́менъ и҆ є҆ѵⷢ҇лїе пра́здника. Та́же, Воскрⷭ҇нїе  хрⷭ҇то́во: ѱало́мъ н҃. И҆ цѣлова́нїе є҆ѵⷢ҇лїа по  ѻ҆бы́чаю. Посе́мъ, Сла́ва, Мл҃твами бцⷣы: И҆ ны́нѣ,  то́йже. Стїхи́ра пра́здника. Канѡ́нъ воскрⷭ҇нъ со і҆рмосо́мъ  на д҃. И҆ бцⷣы на два̀: И҆ пра́здника ѻ҆́ба канѡ́на, на  и҃. Катава́сїа, Крⷭ҇тъ начерта́въ: По г҃-й пѣ́сни, конда́къ  и҆ і҆́косъ воскрⷭ҇нъ, и҆ сѣда́ленъ пра́здника, два́жды. По  ѕ҃-й пѣ́сни, конда́къ и҆ і҆́косъ пра́здника: и҆ чте́мъ  про́логъ. На ѳ҃-й пѣ́сни, припѣ́вы не пое́мъ, но пое́мъ  Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, и҆ ны́нѣ,  пра́здника. На хвали́техъ стїхи̑ры воскрⷭ҇ны д҃, и҆  пра́здника д҃, съ припѣ́вы пра́здника. Сла́ва, пра́здника:  И҆ ны́нѣ, Пребл҃гослове́нна є҆сѝ: И҆ славосло́вїе  вели́кое. и҆ тропа́рь воскрⷭ҇нъ то́чїю. И҆ є҆ктєнїѝ: И҆  ѿпꙋ́стъ. Дае́тсѧ же и҆ є҆ле́й ѿ канди́ла пра́здника.  Та́же, Сла́ва, и҆ ны́нѣ, стїхи́ра є҆ѵⷢ҇льскаѧ:  ѡ҆глаше́нїе, и҆ ѻ҆бы́чное и҆схожде́нїе: И҆ ча́съ пе́рвый въ  притво́рѣ. На а҃-мъ часѣ̀ тропа́рь воскрⷭ҇нъ: Сла́ва,  пра́здника: и҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ воскрⷭ҇нъ, и҆ ѿпꙋ́стъ. Та́кожде и҆ на  про́чихъ часѣ́хъ, тропа́рь воскрⷭ҇нъ: Сла́ва, пра́здника:  И҆ ны́нѣ, бг҃оро́диченъ часѡ́въ. Конда́къ пра́здника, и҆  воскрⷭ҇нъ, глаго́лемъ премѣнѧ́юще. На лїтꙋргі́и, блажє́нна  воскрⷭ҇на, гла́са, на ѕ҃: И҆ пра́здника (с. ѯ҃г ѡ҆б.)  пѣ́снь г҃-ѧ, на д҃. По вхо́дѣ тропа́рь воскрⷭ҇нъ и҆  пра́здника: Сла́ва, конда́къ воскрⷭ҇нъ: И҆ ны́нѣ,  пра́здника. Прокі́менъ, а҆пⷭ҇лъ, А҆ллилꙋ́їа, и҆ є҆ѵⷢ҇лїе  чте́мъ пре́жде недѣ́ли пред̾ воздви́женїемъ: Та́же рѧ́дъ:  Посе́мъ бцⷣы, А҆ прокі́менъ гла́са ѡ҆ставлѧ́етсѧ.  Прича́стенъ, Хвали́те гдⷭ҇а съ нб҃съ: И҆ пра́здника, Ча́шꙋ  сп҃се́нїѧ прїимꙋ̀: 
🕅 А҆́ще слꙋчи́тсѧ попра́зднство ржⷭ҇тва̀  прест҃ы́ѧ бцⷣы въ недѣ́лю. 
Въ сꙋббѡ́тꙋ, на ма́лѣй вече́рни стїхи̑ры воскрⷭ҇ны, и҆  бцⷣы, по ѻ҆бы́чаю: На вели́цѣй вече́рни, на Гдⷭ҇и  воззва́хъ, стїхи̑ры воскрⷭ҇ны г҃: и҆ а҆нато́лїевъ є҆ди́нъ:  И҆ пра́здника тогѡ̀ днѐ на рѧдꙋ̀, г҃, и҆ мине́и ст҃а́гѡ г҃.  А҆́ще ли пое́тсѧ ст҃ы́й на ѕ҃: и҆лѝ є҆мꙋ́же и҆ полѷеле́й,  и҆ пое́мъ стїхи̑ры воскрⷭ҇ны г҃: и҆ пра́здника г҃: и҆  ст҃а́гѡ д҃. Сла́ва, ст҃а́гѡ. А҆́ще же нѝ: Сла́ва,  пра́здника: И҆ ны́нѣ, бг҃оро́диченъ пе́рвый, гла́са.  Вхо́дъ. Прокі́менъ днѐ: и҆ є҆ктенїа̀. На лїті́и стїхи̑ры  пра́здника. Стїхо́вна вече́рнѧѧ тогѡ̀ днѐ. и҆ ст҃а́гѡ,  а҆́ще полѷеле́й. Сла́ва, и҆ ны́нѣ, пра́здника. А҆́ще ли  и҆́мать ст҃ы́й Сла́вꙋ, Сла́ва ст҃а́гѡ: И҆ ны́нѣ,  пра́здника. На стїхо́внѣ стїхи̑ры воскрⷭ҇ны: Сла́ва,  ст҃а́гѡ. А҆́ще ли нѝ: Сла́ва, и҆ ны́нѣ, пра́здника. На  бл҃гослове́нїи хлѣ́бѡвъ, тропа́рь: Бцⷣе дв҃о ра́дꙋйсѧ:  два́жды, и҆ Пра́здника є҆ди́ножды. И҆ чте́нїе во  а҆пⷭ҇льскихъ посла́нїихъ. На оу҆́трени, тропа́рь воскрⷭ҇нъ  два́жды: Сла́ва ст҃а́гѡ: А҆́ще ли нѝ, Сла́ва, и҆ ны́нѣ,  пра́здника. По каѳі́смахъ сѣда́льны воскрⷭ҇ны, съ  бг҃оро́дичны и҆́хъ: и҆ чте́нїе во є҆ѵⷢ҇лїи толково́мъ,  недѣ́лѧ пред̾ воздви́женїемъ. Та́же непоро́чны и҆  тропарѝ: А҆́гг҃льскїй собо́ръ, и҆ ѵ҆пакоѝ гла́са, и҆  чте́нїе во є҆ѵⷢ҇лїи толково́мъ, недѣ́лѧ рѧ́дъ. Степє́нна,  и҆ прокі́менъ гла́са. Є҆ѵⷢ҇лїе воскрⷭ҇но. Воскрⷭ҇нїе  хрⷭ҇то́во: и҆ ѱало́мъ н҃, и҆ про́чее воскрⷭ҇но. Канѡ́нъ  воскрⷭ҇нъ, со (с. ѯ҃д) і҆рмосо́мъ на д҃: и҆ бцⷣы на два̀:  и҆ пра́здника на д҃: и҆ ст҃а́гѡ на д҃. А҆́ще полѷеле́й:  Канѡ́нъ воскрⷭ҇нъ со і҆рмосо́мъ на д҃: и҆ пра́здника на д҃,  и҆ ст҃а́гѡ на ѕ҃. Катава́сїа, Крⷭ҇тъ начерта́въ: По г҃-й  пѣ́сни, конда́къ пра́здника и҆ і҆́косъ, и҆ ст҃а́гѡ а҆́ще  и҆́мать, и҆ сѣда́ленъ є҆гѡ̀. Сла́ва, и҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ воскрⷭ҇нъ.  На ѳ҃-й пѣ́сни пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ,  Сла́ва, ст҃а́гѡ: А҆́ще ли нѝ, Сла́ва, и҆ ны́нѣ,  пра́здника. На хвали́техъ стїхи̑ры воскрⷭ҇ны д҃: и҆  пра́здника д҃, стїхо́вна тогѡ̀ днѐ со Сла́внымъ, съ  припѣ́вы пра́здника. А҆́ще и҆́мать ст҃ы́й стїхи̑ры на  хвали́техъ: и҆ пое́мъ стїхи̑ры воскрⷭ҇ны д҃, и҆ ст҃а́гѡ со  Сла́внымъ д҃, съ припѣ́вы є҆гѡ̀. Сла́ва, стїхи́ра  є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ: По  славосло́вїи, тропа́рь воскрⷭ҇нъ то́чїю, и҆ є҆ктєнїѝ, и҆  ѿпꙋ́стъ, и҆ ѡ҆глаше́нїе, и҆ и҆схожде́нїе въ притво́ръ, и҆  ча́съ а҃-й. На а҃-мъ часѣ̀ тропа́рь воскрⷭ҇нъ: Сла́ва,  пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ пра́здника, и҆ коне́чный ѿпꙋ́стъ. На г҃-мъ  часѣ̀ тропа́рь воскрⷭ҇нъ: Сла́ва, ст҃а́гѡ. А҆́ще ли нѝ,  Сла́ва, пра́здника. По трист҃о́мъ, конда́къ пра́здника, и҆  воскрⷭ҇нъ глаго́лемъ премѣнѧ́юще: а҆́ще ли полѷеле́й, и҆  ст҃а́гѡ. На лїтꙋргі́и, бл҃жє́нна гла́са на ѕ҃, и҆  пра́здника ѿ канѡ́на пѣ́снь рѧдова́ѧ, на д҃. А҆́ще ли  и҆́мать ст҃ы́й пѣ́снь, и҆ воскрⷭ҇на на д҃: и҆ пра́здника на  д҃, и҆ ст҃а́гѡ пѣ́снь ѕ҃-ѧ на д҃. По вхо́дѣ тропа́рь  воскрⷭ҇нъ, и҆ пра́здника, и҆ хра́ма ст҃а́гѡ, и҆лѝ ст҃ы́ѧ,  и҆ ст҃а́гѡ, а҆́ще є҆́сть. Та́же конда́къ воскрⷭ҇нъ, и҆  хра́ма ст҃а́гѡ, и҆лѝ ст҃ы́ѧ. Сла́ва, ст҃а́гѡ, а҆́ще  є҆́сть. А҆́ще ли нѝ. Сла́ва, хра́ма ст҃а́гѡ: И҆ ны́нѣ,  пра́здника. Прокі́менъ, а҆по́столъ, А҆ллилꙋ́їа, и҆  є҆ѵⷢ҇лїе, пре́жде (с. ѯ҃д ѡ҆б.) недѣ́ли пред̾  воздви́женїемъ: рѧ́дъ же под̾ зача́ло, пото́мъ ст҃а́гѡ.  Прича́стенъ: Хвали́те гдⷭ҇а съ нб҃съ: и҆ ст҃а́гѡ, а҆́ще  є҆́сть, а҆́ще ли нѝ, пра́здника. 
[зрѝ] Сꙋббѡ́та пред̾ воздви́женїемъ. На лїтꙋргі́и,  прокі́менъ, гла́съ г҃: По́йте бг҃ꙋ на́шемꙋ, по́йте, по́йте  цр҃е́ви на́шемꙋ, по́йте. Сті́хъ: Всѝ ꙗ҆зы́цы восплещи́те  рꙋка́ми: А҆по́столъ къ корі́нѳѧнѡмъ, зача́ло рк҃ѕ: Бра́тїе,  премꙋ́дрость глаго́лемъ: А҆ллилꙋ́їа, гла́съ є҃: Млⷭ҇ти  твоѧ̑, гдⷭ҇и, во вѣ́къ воспою̀ въ ро́дъ и҆ ро́дъ. Є҆ѵⷢ҇лїе  матѳе́а, зача́ло л҃ѳ: Речѐ гдⷭ҇ь: и҆́же лю́битъ ѻ҆тца̀  и҆лѝ ма́терь: А҆по́столъ же и҆ є҆ѵⷢ҇лїе сꙋббѡ́ты рѧ́дъ  под̾ зача́ло. Та́же ст҃а́гѡ, а҆́ще и҆́мать. Прича́стенъ  днѐ. 
Подоба́етъ вѣ́дати: А҆́ще слꙋчи́тсѧ ѿда́нїе ржⷭ҇тва̀  бцⷣы въ сꙋббѡ́тꙋ пред̾ воздви́женїемъ: Прокі́менъ,  А҆ллилꙋ́їа, и҆ прича́стенъ пра́здника. А҆по́столъ, и҆  є҆ѵⷢ҇лїе пре́жде сꙋббѡ́ты пред̾ воздви́женїемъ. Та́же  пра́здника. А҆ прокі́менъ сꙋббѡ́ты пред̾ воздви́женїемъ  ѡ҆ставлѧ́етсѧ. 
[зрѝ] Недѣ́лѧ пред̾ воздви́женїемъ. На оу҆́трени  чте́мъ въ толкова́нїи є҆ѵⷢ҇лїа ѿ і҆ѡа́нна: и҆ днѐ рѧ́дъ.  На лїтꙋргі́и, прокі́менъ, гла́съ ѕ҃: Сп҃сѝ гдⷭ҇и лю́ди  твоѧ̑: Сті́хъ: Къ тебѣ̀ гдⷭ҇и воззовꙋ̀: А҆по́столъ къ  гала́тѡмъ, зача́ло сє҃і: Бра́тїе, ви́дите коли́цѣми  кни́гами: А҆ллилꙋ́їа, гла́съ а҃: Вознесо́хъ и҆збра́ннаго:  Є҆ѵⷢ҇лїе і҆ѡа́нна, зача́ло ѳ҃: Речѐ гдⷭ҇ь: никто́же взы́де  на нб҃о: Та́же рѧ́дъ. Прича́стенъ днѐ. 
ѳ҃. 🕃 Ст҃ы́хъ и҆ пра́ведныхъ бг҃оѻтє́цъ  і҆ѡакі́ма и҆ а҆́нны: И҆ ст҃а́гѡ мч҃нка  севирїа́на. 
На Гдⷭ҇и воззва́хъ, пое́мъ стїхи̑ры пра́здника г҃,  гла́съ а҃, подо́бенъ: Нбⷭ҇ныхъ чинѡ́въ: І҆ѡакі́мъ и҆ а҆́нна:  и҆ ст҃ы́хъ г҃, гла́съ д҃, подо́бенъ: Да́лъ є҆сѝ зна́менїе:  Прїиди́те ны́нѣ: (с. ѯ҃є) Сла́ва, и҆ ны́нѣ, гла́съ є҃,  самогла́сенъ: ѽ бл҃же́ннаѧ дво́ице: А҆́ще ли слꙋчи́тсѧ въ  пѧто́къ ве́чера: Сла́ва, пра́здника: И҆ ны́нѣ,  бг҃оро́диченъ пе́рвый настоѧ́щагѡ гла́са. На стїхо́внѣ,  стїхи̑ры пра́здника: гла́съ в҃, подо́бенъ: Є҆гда̀ ѿ  дре́ва: А҆́нна бг҃омꙋ́дреннаѧ: съ припѣ́вы. Сла́ва, и҆  ны́нѣ, пра́здника, гла́съ и҃, самогла́сенъ: И҆́же и҆з̾  непло́дныхъ ложе́снъ. 
Тропа́рь ст҃ы́хъ, гла́съ в҃: 
Пра́ведныхъ твои́хъ гдⷭ҇и па́мѧть пра́зднꙋюще, тѣ́ми  мо́лимъ тѧ̀, сп҃сѝ дꙋ́шы на́шѧ. 
И҆лѝ се́й, гла́съ а҃: 
И҆̀же въ зако́ннѣй бл҃года́ти пра́ведни бы́вше, млⷣнца  бг҃ода́ннаго породи́ша на́мъ, і҆ѡакі́мъ и҆ а҆́нна. тѣ́мже  дне́сь свѣ́тлѡ торжествꙋ́етъ, ве́селѡ пра́зднꙋющи  бж҃е́ственнаѧ цр҃ковь честнꙋ́ю ва́шꙋ па́мѧть, сла́вѧщи бг҃а,  воздви́гшаго ро́гъ сп҃се́нїѧ на́мъ въ домꙋ̀ дв҃довѣ. 
Сла́ва, и҆ ны́нѣ, пра́здника: Ржⷭ҇тво̀ твоѐ: 
Слꙋ́жба ст҃а́гѡ севирїа́на пое́тсѧ на повече́рїи. По  досто́йнѣ, и҆ по трист҃о́мъ, конда́къ пра́здника: во всѐ  попра́зднство, и҆ до ѿда́нїѧ. На оу҆́трени, на Бг҃ъ  гдⷭ҇ь, тропа́рь пра́здника, два́жды: Сла́ва, бг҃оѻтцє́въ:  И҆ ны́нѣ, пра́здника. По каѳі́смахъ сѣда́льны пра́здника.  Канѡ́нъ пра́здника в҃-гѡ гла́са со і҆рмосо́мъ на ѕ҃: и҆  ст҃ы́хъ гла́съ то́йже, на ѕ҃. По г҃-й пѣ́сни, конда́къ и҆  і҆́косъ пра́здника. И҆ сѣда́ленъ ст҃ы́хъ, гла́съ є҃:  Сла́ва, и҆ ны́нѣ, то́йже. По ѕ҃-й пѣ́сни, 
Конда́къ бг҃оѻтцє́въ, гла́съ в҃. Подо́бенъ: Вы́шнихъ  и҆щѧ̀: 
Ра́дꙋетсѧ ны́нѣ а҆́нна, непло́дства разрѣши́вшисѧ  соꙋ̑зъ, и҆ пита́етъ пречⷭ҇тꙋю, созыва́ющи всѧ̑ воспѣ́ти,  дарова́вшаго ѿ чре́ва є҆ѧ̀ человѣ́кѡмъ є҆ди́нꙋ мт҃рь и҆  неискꙋсомꙋ́жнꙋю. 
(с. ѯ҃є ѡ҆б.) 
И҆ і҆́косъ: и҆ про́логъ. По ѳ҃-й пѣ́сни, Свѣти́ленъ:  подо́бенъ: Посѣти́лъ ны̀: Ꙗ҆́же є҆́ѵы клѧ́твꙋ: Сла́ва, и҆  ны́нѣ: Ꙗ҆́кѡ ѿ со́лнца сл҃нце: На стїхо́внѣ стїхи̑ры  пра́здника, гла́съ ѕ҃. Подо́бенъ: Тридне́венъ: съ припѣ́вы  и҆́хъ. Сла́ва, и҆ ны́нѣ, пра́здника, гла́съ в҃: Дне́сь  всенепоро́чнаѧ чⷭ҇таѧ: и҆ ѿпꙋ́стъ. На лїтꙋргі́и,  бл҃жє́нна пра́здника, пѣ́снь а҃-ѧ в҃-гѡ гла́са, на д҃: и҆  ст҃ы́хъ пѣ́снь ѕ҃-ѧ, на д҃. По вхо́дѣ тропа́рь пра́здника:  и҆ хра́ма ст҃а́гѡ: и҆ ст҃ы́хъ: Сла́ва, конда́къ ст҃ы́хъ: И҆  ны́нѣ, пра́здника. А҆́ще хра́мъ хрⷭ҇то́въ, и҆ глаго́лемъ  тропа́рь, пре́жде хра́ма хрⷭ҇то́ва: и҆ пра́здника бцⷣы, и҆  хра́ма ст҃а́гѡ: и҆ ст҃ы́хъ. Та́же конда́къ хра́ма хрⷭ҇то́ва,  и҆ ст҃а́гѡ. Сла́ва, конда́къ ст҃ы́хъ: И҆ ны́нѣ, пра́здника.  [Си́це по вхо́дѣ тропарѝ и҆ кондакѝ глаго́лемъ и҆ въ  про́чыѧ дни̑.] Прокі́менъ пра́здника и҆ до ѿда́нїѧ:  пото́мъ ст҃ы́хъ, гла́съ д҃: Ди́венъ бг҃ъ во ст҃ы́хъ свои́хъ:  Сті́хъ: Въ цр҃квахъ бл҃гослови́те бг҃а гдⷭ҇а: А҆по́столъ къ  гала́тѡмъ, зача́ло с҃і, ѿ полꙋ̀: Бра́тїе, а҆враа́мъ два̀  сы̑на и҆мѣ̀: А҆ллилꙋ́їа, гла́съ а҃: Сп҃се́нїе првⷣныхъ ѿ  гдⷭ҇а: Є҆ѵⷢ҇лїе лꙋкѝ, зача́ло л҃ѕ: Речѐ гдⷭ҇ь: никто́же  оу҆́бѡ свѣти́льника вже́гъ: Прича́стенъ пра́здника, и҆ до  ѿда́нїѧ: и҆ ст҃ы́хъ: Ра́дꙋйтесѧ: 
🕃 Въ то́йже де́нь прпⷣбнагѡ ѻ҆тца̀ на́шегѡ  і҆ѡ́сифа волоцка́гѡ чꙋдотво́рца. Соверша́етсѧ собо́ръ  є҆гѡ̀ во ѻ҆би́тели є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ є҃: 
Ꙗ҆́кѡ по́стникѡвъ оу҆добре́нїе, и҆ ѻ҆тцє́въ  красотꙋ̀, млⷭ҇ти пода́телѧ, разсꙋжде́нїѧ свѣти́льника, всѝ  вѣ́рнїи соше́дшесѧ восхва́лимъ, кро́тости оу҆чи́телѧ, и҆  є҆ресе́й посрами́телѧ, премꙋ́драго і҆ѡ́сифа: рѡссі́йскꙋю  ѕвѣздꙋ̀, молѧ́щасѧ гдⷭ҇ꙋ, поми́ловатисѧ дꙋша́мъ на́шымъ. 
(с. ѯ҃ѕ) 
Конда́къ, гла́съ и҃. Подо́бенъ: Взбра́нной: 
Житїѧ̀ треволнє́нїѧ, и҆ мѧте́жъ мїрскі́й, и҆ страстна́ѧ  взыгра̑нїѧ въ ничто́же вмѣни́въ, пꙋсты́нный граждани́нъ  показа́лсѧ є҆сѝ, мно́гихъ бы́въ наста́вникъ і҆ѡ́сифе  прпⷣбне, мона́хѡвъ собра́тель, и҆ моле́бникъ вѣ́ренъ,  чистоты̀ рачи́тель, молѝ хрⷭ҇та̀ бг҃а сп҃сти́сѧ дꙋша́мъ  на́шымъ. 
Въ то́йже де́нь ѡ҆брѣ́тенїе и҆ пренесе́нїе честны́хъ  моще́й и҆́же во ст҃ы́хъ ѻ҆тца̀ на́шегѡ ѳеодо́сїа  а҆рхїепі́скопа черни́говскагѡ. 
Тропа́рь, гла́съ д҃: 
Преꙋдо́бренъ во а҆рхїере́ехъ, ст҃и́телю ѳеодо́сїе, бы́лъ  є҆сѝ свѣти́ло своемꙋ̀ ста́дꙋ, та́же преста́вилсѧ є҆сѝ  въ вѣ̑чныѧ ѻ҆би́тєли. оу҆молѝ оу҆ прⷭ҇то́ла цр҃ѧ̀  сла́вы, и҆зба́витисѧ на́мъ ѿ находѧ́щихъ на ны̀ ѕѡ́лъ, и҆  сп҃сти́сѧ дꙋша́мъ на́шымъ, свѧ́те, мл҃твами твои́ми. 
Конда́къ, гла́съ то́йже: 
Па́стырей нача́льникꙋ хрⷭ҇тꙋ̀ трꙋди́лсѧ є҆сѝ,  ст҃и́телю ѳеодо́сїе, на па́жити дꙋхо́внѣй пита́ѧ  словє́сныѧ твоѧ̑ ѻ҆́вцы, и҆ прїѧ́лъ є҆сѝ ѿ хрⷭ҇та̀  сп҃са цѣле́бный да́ръ, цѣли́ти ѿ не́мощи дꙋше́вныѧ и҆  тѣле́сныѧ, всѧ́каго съ вѣ́рою приходѧ́щаго къ цѣлє́бнымъ  твои̑мъ моще́мъ. молѝ, свѧ́те, ѡ҆ призыва́ющихъ и҆́мѧ  твоѐ, ѿ навѣ́тѡвъ вра́жїихъ сп҃сти́сѧ дꙋша́мъ на́шымъ. 
і҃. Ст҃ы́хъ мꙋ́ченицъ, минодѡ́ры, митродѡ́ры и҆  нѷмфодѡ́ры. 
На Гдⷭ҇и воззва́хъ, стїхи̑ры пра́здника г҃: гла́съ и҃.  Подо́бенъ: ѽ пресла́внагѡ чꙋдесѐ! и҆ ст҃ы́хъ г҃, гла́съ  д҃. Подо́бенъ: Ꙗ҆́кѡ до́блѧ: Сла́ва, и҆ ны́нѣ, пра́здника,  гла́съ в҃: Что̀ шꙋ́мъ пра́зднꙋющихъ: На стїхо́внѣ стїхи̑ры  пра́здника, съ припѣ́вы и҆́хъ. Сла́ва, и҆ ны́нѣ,  пра́здника гла́съ в҃: Пронарече́ннаѧ всѣ́хъ цр҃и́ца: По  Ѻ҆́ч҃е на́шъ: (с. ѯ҃ѕ ѡ҆б.) тропа́рь пра́здника. На  оу҆́трени, на Бг҃ъ гдⷭ҇ь, тропа́рь пра́здника три́жды, и҆  ѻ҆бы̑чныѧ каѳі̑смы: и҆ сѣда́льны пра́здника. Канѡ́нъ  пра́здника, гла́съ и҃, со і҆рмосо́мъ на и҃: и҆ мч҃нцъ, на  д҃, гла́съ д҃. По г҃-й пѣ́сни, 
Конда́къ мч҃нцъ, гла́съ д҃. Подо́бенъ: Вознесы́йсѧ: 
За трⷪ҇цꙋ терпѣли́внѡ страда́льчествовавшыѧ,  многоко́зненнаго врага̀ побѣди́сте, бра́тски ѡ҆бле́кшесѧ  дх҃омъ. тѣ́мже водвори́стесѧ съ пѧтьмѝ дѣ́вами въ  нбⷭ҇номъ стрⷭ҇тотє́рпицы черто́зѣ, и҆ со а҆́гг҃лы всецр҃ю̀  въ весе́лїи непреста́ннѡ предстоитѐ. 
И҆ сѣда́ленъ мч҃нцъ: Сла́ва, и҆ ны́нѣ, пра́здника. По  ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ пра́здника. На стїхо́внѣ стїхи̑ры  пра́здника: Сла́ва, и҆ ны́нѣ, пра́здника, гла́съ д҃:  Всемі́рнаѧ ра́дость: На лїтꙋргі́и бл҃жє́нна пра́здника:  пѣ́снь д҃ и҆ є҃-ѧ, на и҃. 
а҃і. Прпⷣбныѧ ма́тере на́шеѧ ѳеодѡ́ры  а҆леѯандрі́йскїѧ. 
[Здѣ́ же пое́тсѧ слꙋ́жба и҆ сщ҃енномч҃нка  а҆ѵтоно́ма.] На гдⷭ҇и воззва́хъ, стїхи̑ры прпⷣбныѧ г҃,  гла́съ д҃, подо́бенъ: Ꙗ҆́кѡ до́блѧ: И҆ а҆ѵтоно́ма, г҃,  гла́съ и҆ подо́бенъ то́йже: Сла́ва, и҆ ны́нѣ, пра́здника:  гла́съ то́йже самогла́сенъ: А҆́гг҃ловымъ прорече́нїемъ. На  стїхо́внѣ стїхи̑ры пра́здника: Сла́ва, и҆ ны́нѣ, гла́съ  д҃: Непло́ды безча́днаѧ: 
Тропа́рь прпⷣбныѧ, гла́съ и҃: 
Въ тебѣ̀ мт҃и и҆звѣ́стнѡ сп҃се́сѧ є҆́же по ѡ҆́бразꙋ:  прїи́мши бо крⷭ҇тъ, послѣ́довала є҆сѝ хрⷭ҇тꙋ̀, и҆ дѣ́ющи  оу҆чи́ла є҆сѝ презира́ти оу҆́бѡ пло́ть, прехо́дитъ бо,  прилѣжа́ти же ѡ҆ дꙋшѝ ве́щи безсме́ртнѣй: тѣ́мже и҆ со  а҆́гг҃лы сра́дꙋетсѧ, прпⷣбнаѧ ѳеодѡ́ро, дꙋ́хъ тво́й. 
(с. ѯ҃з) 
Сла́ва, и҆ ны́нѣ, пра́здника. На оу҆́трени, на Бг҃ъ  гдⷭ҇ь, тропа́рь пра́здника, два́жды: Сла́ва, ст҃ы́ѧ: И҆  ны́нѣ, пра́здника, и҆ ѻ҆бы̑чныѧ каѳі̑смы и҆ сѣда́льны  пра́здника. Канѡ́нъ пра́здника, гла́съ в҃, со і҆рмосо́мъ на  ѕ҃: И҆ прпⷣбныѧ, гла́съ д҃, на д҃: и҆ а҆ѵтоно́ма, гла́съ  и҃, на д҃. По г҃-й пѣ́сни, 
Конда́къ ст҃ы́ѧ, гла́съ в҃: 
Подо́бенъ: Вы́шнихъ и҆щѧ̀: 
Тѣ́ло твоѐ поста́ми и҆знꙋри́вши, бдѣ́нными мл҃твами  творца̀ оу҆моли́ла є҆сѝ ѡ҆ грѣсѣ̀ твое́мъ, ꙗ҆́кѡ да  прїи́меши соверше́нное проще́нїе: и҆ прїѧ́ла є҆сѝ  ѡ҆ставле́нїе, пꙋ́ть покаѧ́нїѧ показа́вши. 
И҆ ст҃а́гѡ, Конда́къ, гла́съ в҃: Подо́бенъ: Вы́шнихъ  и҆щѧ̀: 
Бж҃е́ствєннаѧ премꙋ́дре, непоро́чнѣ тайноводи́лъ  є҆сѝ, же́ртва прїѧ́тнаѧ бы́лъ є҆сѝ бг҃обл҃же́нне:  хрⷭ҇то́вꙋ бо пи́лъ є҆сѝ ча́шꙋ пресла́вне, свѣти́льниче  всемі́рный, молѧ̀ непреста́ннѡ ѡ҆ всѣ́хъ на́съ. 
И҆ сѣда́ленъ ст҃ы́ѧ. Сла́ва, мч҃нка. И҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ пра́здника.  По ѳ҃-й пѣ́сни, свѣти́ленъ пра́здника. На стїхо́внѣ  стїхи̑ры пра́здника. Сла́ва, и҆ ны́нѣ, гла́съ и҃: Въ  бл҃гознамени́тый де́нь: На лїтꙋргі́и, бл҃жє́нна пра́здника,  пѣ́снь з҃-ѧ и҆ и҃-ѧ, на и҃. Прокі́менъ, гла́съ д҃: Ди́венъ  бг҃ъ во ст҃ы́хъ свои́хъ, бг҃ъ і҆и҃левъ. Сті́хъ: Въ цр҃квахъ  бл҃гослови́те бг҃а: А҆по́столъ къ гала́тѡмъ, зача́ло с҃и:  Пре́жде прише́ствїѧ вѣ́ры: А҆ллилꙋ́їа, гла́съ а҃: Терпѧ̀  потерпѣ́хъ гдⷭ҇а, и҆ внѧ́тъ мѝ: Є҆ѵⷢ҇лїе і҆ѡа́нна,  зача́ло к҃и: Приведо́ша кни́жницы: Прича́стенъ, Въ па́мѧть  вѣ́чнꙋю: 
(с. ѯ҃з ѡ҆б.) 
в҃і. Ст҃а́гѡ сщ҃енномч҃нка а҆ѵтоно́ма: 
Въ се́й де́нь ѿдае́тсѧ пра́здникъ ржⷭ҇тва̀ прест҃ы́ѧ  бцⷣы, и҆ пое́тсѧ всѧ̀ слꙋ́жба пра́здника. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры пра́здника, на ѕ҃: Сла́ва, и҆ ны́нѣ, пра́здника.  [А҆́ще же въ пѧто́къ ве́чера, Сла́ва, пра́здника: И҆ ны́нѣ,  догма́тїкъ настоѧ́щагѡ гла́са. Прокі́менъ днѐ, кромѣ̀  вхо́да и҆ паремі́й. и҆ а҆́бїе, Сподо́би гдⷭ҇и: Є҆ктенїа̀,  И҆спо́лнимъ вече́рнюю: На стїхо́внѣ стїхи̑ры, и҆ Сла́ва, и҆  ны́нѣ, пра́здника. По Ѻ҆́ч҃е на́шъ, тропа́рь пра́здника,  є҆ди́ножды: и҆ є҆ктенїа̀, и҆ ѿпꙋ́стъ. На повече́рїи,  конда́къ пра́здника. Полꙋ́нощницꙋ же пое́мъ по ѻ҆бы́чаю, съ  каѳі́смою и҆ тропарѝ ѻ҆бы́чными, а҆ не пра́здника.  Глаго́лемъ же и҆ мл҃твꙋ, Помѧнѝ гдⷭ҇и въ наде́жди: На  оу҆́трени, на Бг҃ъ гдⷭ҇ь, тропа́рь пра́здника, два́жды:  Сла́ва, и҆ ны́нѣ, то́йже. По каѳі́смахъ сѣда́льны  пра́здника: и҆ чте́нїе, и҆ ѱало́мъ н҃. Канѡ́ны пра́здника:  пе́рвый со і҆рмосо́мъ на и҃, дрꙋгі́й со і҆рмосо́мъ на ѕ҃.  І҆рмосы́ же пое́мъ ѻ҆бою̀ канѡ́нѡвъ, по два́жды.  Катава́сїа, Крⷭ҇тъ начерта́въ: По г҃-й пѣ́сни, сѣда́ленъ  пра́здника, два́жды. По ѕ҃-й пѣ́сни, конда́къ и҆ і҆́косъ  пра́здника. На ѳ҃-й пѣ́сни. Чⷭ҇тнѣ́йшꙋю не пое́мъ: Но  пое́мъ припѣ́вы пра́здника. На схо́дѣ катава́сїа, Та́инъ  є҆сѝ: и҆ дрꙋгі́й, Снѣ́дїю дре́ва: съ припѣ́вы  пра́здника. Свѣти́ленъ пра́здника, два́жды. На хвали́техъ,  стїхи̑ры пра́здника, на д҃: Сла́ва, и҆ ны́нѣ, пра́здника.  Славосло́вїе вели́кое. По трист҃о́мъ, тропа́рь пра́здника,  є҆ди́ножды. Є҆ктєнїѝ, и҆ ѿпꙋ́стъ, и҆ и҆схожде́нїе въ  притво́ръ, и҆ ча́съ а҃-й. На часѣ́хъ тропа́рь и҆ конда́къ  пра́здника. На лїтꙋргі́и, бл҃жє́нна ѻ҆бою̀ канѡ́нѡвъ  пѣ́снь ѳ҃-ѧ на и҃. По вхо́дѣ тропа́рь пра́здника: Сла́ва,  и҆ ны́нѣ, (с. ѯ҃и) конда́къ пра́здника. Прокі́менъ,  А҆ллилꙋ́їа, и҆ прича́стенъ пра́здника. А҆по́столъ и҆  є҆ѵⷢ҇лїе днѐ, и҆ пра́здника. 
🕅 Подоба́етъ вѣ́дати, а҆́ще слꙋчи́тсѧ ѿда́нїе  ржⷭ҇тва̀ бцⷣы въ недѣ́лю. Въ сꙋббѡ́тꙋ на ма́лѣй вече́рни  стїхи̑ры воскрⷭ҇ны, по ѻ҆бы́чаю. На стїхо́внѣ стїхи́ра  воскрⷭ҇на є҆ди́на, и҆ пра́здника стїхо́вна, съ припѣ́вы  свои́ми, вели́кїѧ вече́рни: Сла́ва, и҆ ны́нѣ, пра́здника.  Тропа́рь воскрⷭ҇нъ: Сла́ва, и҆ ны́нѣ, пра́здника. На  вели́цѣй вече́рни, по ѻ҆бы́чной каѳі́смѣ, на Гдⷭ҇и  воззва́хъ, стїхи̑ры воскрⷭ҇ны г҃, и҆ а҆нато́лїевъ є҆ди́нъ:  и҆ пра́здника ѕ҃: поє́мыѧ на са́мый пра́здникъ. Сла́ва,  пра́здника: И҆ ны́нѣ, бг҃оро́диченъ пе́рвый гла́са. На  лїті́и стїхи̑ры, и҆ Сла́ва, и҆ ны́нѣ, пра́здника. На  стїхо́внѣ стїхи̑ры воскрⷭ҇ны. Сла́ва, и҆ ны́нѣ,  пра́здника. На бл҃гослове́нїи хлѣ́бѡвъ тропа́рь, Бцⷣе  дв҃о: два́жды: и҆ пра́здника, є҆ди́ножды. и҆ чте́нїе въ  посла́нїихъ а҆пⷭ҇льскихъ. На оу҆́трени, на Бг҃ъ гдⷭ҇ь,  тропа́рь воскрⷭ҇нъ, два́жды: Сла́ва, и҆ ны́нѣ, пра́здника.  По каѳі́смахъ сѣда́льны воскрⷭ҇ны, съ бг҃оро́дичны и҆́хъ.  и҆ чте́нїе въ толково́мъ є҆ѵⷢ҇лїи, недѣ́лѧ пред̾  воздви́женїемъ. Посе́мъ непоро́чны. И҆ ѵ҆пакоѝ гла́са, и҆  чте́нїе, недѣ́лѧ рѧ́дъ. Степє́нна, и҆ прокі́менъ гла́са.  Всѧ́кое дыха́нїе: Є҆ѵⷢ҇лїе воскрⷭ҇ное. Воскрⷭ҇нїе  хрⷭ҇то́во: ѱало́мъ н҃. стїхи́ра воскрⷭ҇на, и҆ про́чее по  ѻ҆бы́чаю. Канѡ́нъ воскрⷭ҇нъ со і҆рмосо́мъ на д҃, и҆ бцⷣы  на в҃, и҆ пра́здника ѻ҆́ба канѡ́на на и҃. Катава́сїа,  Крⷭ҇тъ начерта́въ: По г҃-й пѣ́сни, конда́къ и҆ і҆́косъ  пра́здника: и҆ сѣда́ленъ пра́здника, два́жды. По ѕ҃-й  пѣ́сни, конда́къ и҆ і҆́косъ воскрⷭ҇нъ, и҆ про́логъ. На ѳ҃-й  пѣ́сни пое́мъ Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва,  и҆ ны́нѣ, пра́здника. На хвали́техъ стїхи̑ры воскрⷭ҇ны на  д҃: и҆ пра́здника со сла́внымъ на д҃: (с. ѯ҃и ѡ҆б.)  припѣ́вы пра́здника. Сла́ва, стїхи́ра є҆ѵⷢ҇льскаѧ: И҆  ны́нѣ, Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ то́чїю. Є҆ктєнїѝ, и҆  ѿпꙋ́стъ, и҆ ѡ҆глаше́нїе стꙋді́тово. И҆ и҆схожде́нїе  ѻ҆бы́чное въ притво́ръ, и҆ ча́съ а҃-й, и҆ коне́чный  ѿпꙋ́стъ. На часѣ́хъ, тропа́рь воскрⷭ҇нъ: Сла́ва,  пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ пра́здника, и҆ воскрⷭ҇нъ, глаго́лемъ  премѣнѧ́юще. На лїтꙋргі́и, бл҃жє́нна гла́са на ѕ҃: и҆  пра́здника пѣ́снь ѳ҃-ѧ, на д҃. По вхо́дѣ, тропа́рь  воскрⷭ҇нъ, и҆ пра́здника. Сла́ва, конда́къ воскрⷭ҇нъ: И҆  ны́нѣ, пра́здника. Прокі́менъ, а҆по́столъ, А҆ллилꙋ́їа, и҆  є҆ѵⷢ҇лїе, недѣ́ли пред̾ воздви́женїемъ, и҆ рѧ́дъ под̾  зача́ло. Та́же бцⷣы. Прича́стенъ, Хвали́те гдⷭ҇а съ нб҃съ:  дрꙋгі́й пра́здника, Ча́шꙋ сп҃се́нїѧ. 
г҃і. 🕃 Па́мѧть ѡ҆бновле́нїй хра́ма ст҃а́гѡ,  хрⷭ҇та̀ и҆ бг҃а на́шегѡ, воскрⷭ҇нїѧ: И҆ предпра́зднство  воздви́женїѧ чⷭ҇тна́гѡ и҆ животворѧ́щагѡ крⷭ҇та̀: И҆ ст҃а́гѡ  сщ҃енномч҃нка корни́лїа со́тника. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃: ѡ҆бновле́нїѧ, г҃, гла́съ ѕ҃, самогла́сны: и҆  ст҃а́гѡ, г҃, гла́съ д҃. Подо́бенъ: Да́лъ є҆сѝ зна́менїе:  Сла́ва, ѡ҆бновле́нїѧ, гла́съ ѕ҃, самогла́сенъ: Па́мѧть  ѡ҆бновле́нїй. И҆ ны́нѣ, предпра́зднства, гла́съ то́йже:  Дне́сь дре́во ꙗ҆ви́сѧ: [А҆́ще ли въ пѧто́къ ве́чера, И҆  ны́нѣ, бг҃оро́диченъ пе́рвый, настоѧ́щагѡ гла́са.] Вхо́дъ.  Прокі́менъ днѐ, чтє́нїѧ г҃, ѡ҆бновле́нїѧ: а҃-е, Црⷭ҇твъ  тре́тїихъ: Ста̀ соломѡ́нъ: в҃-е, При́тчей: Бг҃ъ  премꙋ́дростїю: г҃-е, При́тчей: Премꙋ́дрость созда̀ себѣ̀  до́мъ: и҆ є҆ктєнїѝ. На стїхо́внѣ стїхи̑ры крⷭ҇та̀,  гла́съ є҃, подо́бенъ: Ра́дꙋйсѧ живоно́сный (с. ѯ҃ѳ)  крⷭ҇те: съ припѣ́вы и҆́хъ. пе́рвый, Возноси́те гдⷭ҇а бг҃а  на́шего: вторы́й, Бг҃ъ же цр҃ь на́шъ пре́жде вѣ́ка: Сла́ва,  ѡ҆бновле́нїѧ, гла́съ в҃, самогла́сенъ: Ѡ҆бновле́нїе  соверша́юще, И҆ ны́нѣ, предпра́зднства, гла́съ то́йже:  Бж҃е́ственное сокро́вище: По трист҃о́мъ, 
Тропа́рь ѡ҆бновле́нїѧ, гла́съ д҃: 
Ꙗ҆́коже вы́шнїѧ тве́рди бл҃голѣ́пїе, и҆ ни́жнюю  споказа́лъ є҆сѝ красотꙋ̀ ст҃а́гѡ селе́нїѧ сла́вы твоеѧ̀  гдⷭ҇и, оу҆твердѝ сїѐ во вѣ́къ вѣ́ка, и҆ прїимѝ на̑ша  въ не́мъ непреста́ннѡ приноси̑маѧ тебѣ̀ молє́нїѧ бцⷣею,  всѣ́хъ животѐ и҆ воскрⷭ҇нїе. 
Сла́ва, мч҃нка, гла́съ то́йже: И҆ нра́вѡмъ прича́стникъ:  пи́санъ сегѡ̀ мѣ́сѧца въ г҃-й де́нь. 
И҆ ны́нѣ, предпра́зднства, гла́съ то́йже: 
Животворѧ́щїй крⷭ҇тъ твоеѧ̀ бл҃гости, є҆го́же дарова́лъ  є҆сѝ на́мъ недостѡ́йнымъ гдⷭ҇и, тебѣ̀ прино́симъ въ  мл҃твꙋ: сп҃сѝ і҆мпера́тора, и҆ гра́дъ тво́й молѧ́щїйсѧ,  бцⷣею є҆ди́не чл҃вѣколю́бче. 
И҆ ѿпꙋ́стъ. На повече́рїи, по трист҃о́мъ конда́къ  ѡ҆бновле́нїѧ. На оу҆́трени, на Бг҃ъ гдⷭ҇ь, тропа́рь  ѡ҆бновле́нїѧ, два́жды: Сла́ва, ст҃а́гѡ: И҆ ны́нѣ,  предпра́зднства: и҆ ѻ҆бы̑чныѧ каѳі̑смы. По а҃-й каѳі́смѣ  сѣда́ленъ ѡ҆бновле́нїѧ, гла́съ д҃, подо́бенъ: Ско́рѡ  предварѝ: Всѧ̑ просвѣтѝ: Сла́ва, и҆ ны́нѣ, то́йже: и҆  чте́нїе. По в҃-й каѳі́смѣ сѣда́ленъ, гла́съ и҆ подо́бенъ  то́йже: Пра́зднственный дне́сь: Сла́ва, и҆ ны́нѣ, то́йже:  и҆ чте́нїе. Канѡ́ны г҃: ѡ҆бновле́нїѧ, гла́съ д҃, со  і҆рмо́сомъ на ѕ҃: и҆ предпра́зднства, гла́съ то́йже, на д҃:  и҆ ст҃а́гѡ, гла́съ є҃, на д҃. Катава́сїа, Крⷭ҇тъ  начерта́въ: По г҃-й пѣ́сни, 
Конда́къ ѡ҆бновле́нїѧ, гла́съ д҃. Подо́бенъ: Ꙗ҆ви́лсѧ  є҆сѝ: 
Не́бо многосвѣ́тлое цр҃ковь показа́сѧ, всѧ̑  просвѣща́ющаѧ вѣ̑рныѧ. въ не́йже стоѧ́ще зове́мъ: се́й  до́мъ оу҆твердѝ гдⷭ҇и. 
(с. ѯ҃ѳ ѡ҆б.) 
И҆ сѣда́ленъ, гла́съ и҃. Сла́ва, ст҃а́гѡ, гла́съ д҃: И҆  ны́нѣ, предпра́зднства, гла́съ то́йже. По ѕ҃-й пѣ́сни, 
Конда́къ ѡ҆бновле́нїѧ, гла́съ в҃. Подо́бенъ: Твє́рдыѧ: 
Ѡ҆бновле́нїѧ дх҃а въ сердца́хъ, и҆ просвѣще́нїе  внꙋ́трєннимъ да́рꙋй, вѣ́рою соверша́ющымъ сщ҃є́ннаѧ  ѡ҆бновлє́нїѧ хра́ма до́мꙋ твоегѡ̀, є҆мꙋ́же бл҃говоли́лъ  є҆сѝ созда́тисѧ въ твоѐ бж҃е́ственное и҆́мѧ, є҆ди́не во  ст҃ы́хъ прославлѧ́емый. 
И҆ і҆́косъ: и҆ про́логъ. По ѳ҃-й пѣ́сни свѣти́ленъ  ѡ҆бновле́нїѧ, подо́бенъ: Дх҃омъ: Ю҆́же пречⷭ҇тою кро́вїю:  Сла́ва, и҆ ны́нѣ, Свѣтода́тельными: На хвали́техъ стїхи̑ры  ѡ҆бновле́нїѧ на ѕ҃, гла́съ д҃, подо́бенъ: Да́лъ є҆сѝ  зна́менїе: Дне́сь бж҃е́ственный и҆ сщ҃е́нный: И҆́ны  стїхи̑ры, гла́съ а҃, самогла́сны: Ѡ҆бновлѧ́йсѧ,  ѡ҆бновлѧ́йсѧ: Сла́ва, гла́съ г҃, Къ себѣ̀ восходѝ  человѣ́че: И҆ ны́нѣ, предпра́зднства, гла́съ то́йже:  хрⷭ҇тѐ бж҃е на́шъ: Славосло́вїе вели́кое. По трист҃о́мъ,  тропа́рь ѡ҆бновле́нїѧ: Сла́ва, ст҃а́гѡ: И҆ ны́нѣ, крⷭ҇та̀.  Є҆ктєнїѝ, и҆ ѿпꙋ́стъ, и҆ ча́съ а҃. На а҃-мъ часѣ̀,  тропа́рь ѡ҆бновле́нїѧ: Сла́ва, крⷭ҇та̀: И҆ ны́нѣ,  бг҃оро́диченъ часѡ́въ. Кондакѝ на часѣ́хъ премѣнѧ́юще  глаго́лемъ. На лїтꙋргі́и, бл҃жє́нна ѿ канѡ́на  ѡ҆бновле́нїѧ, пѣ́снь г҃-ѧ и҆ ѕ҃-ѧ. По вхо́дѣ тропа́рь  ѡ҆бновле́нїѧ, и҆ крⷭ҇та̀, и҆ ст҃а́гѡ. Сла́ва, и҆ ны́нѣ,  конда́къ ѡ҆бновле́нїѧ. Прокі́менъ, гла́съ д҃: До́мꙋ твоемꙋ̀  подоба́етъ ст҃ы́нѧ гдⷭ҇и въ долготꙋ̀ дні́й. Сті́хъ: Гдⷭ҇ь  воцр҃и́сѧ, въ лѣ́потꙋ ѡ҆блече́сѧ. А҆по́столъ ко  є҆вре́ємъ, зача́ло т҃з: Ст҃а̑ѧ зва̑нїѧ: А҆ллилꙋ́їа, гла́съ  в҃: Ѡ҆снова̑нїѧ є҆гѡ̀ на гора́хъ ст҃ы́хъ. Сті́хъ:  Пресла̑внаѧ глаго́лашасѧ ѡ҆ тебѣ̀ гра́де бж҃їй. Є҆ѵⷢ҇лїе  матѳе́а, зача́ло ѯ҃з: Прїи́де і҆и҃съ во страны̑ кесарі́и  фїлі́пповы: Прича́стенъ: Гдⷭ҇и возлюби́хъ (с. ѻ҃)  бл҃голѣ́пїе до́мꙋ твоегѡ̀, и҆ мѣ́сто селе́нїѧ сла́вы  твоеѧ̀. А҆ллилꙋ́їа, три́жды. 
[зрѝ] Вѣ́домѡ же бꙋ́ди и҆ сїѐ: А҆́ще слꙋчи́тсѧ  воздви́женїе чⷭ҇тна́гѡ крⷭ҇та̀ въ недѣ́лю: Въ сꙋббѡ́тꙋ же  пред̾ воздви́женїемъ, на лїтꙋргі́и: Прокі́менъ, и҆  А҆ллилꙋ́їа ѡ҆бновле́нїѧ. є҆ди́нъ. Сꙋббѡ́ты же прокі́менъ  пред̾ воздви́женїемъ ѡ҆ставлѧ́етсѧ. А҆по́столъ, и҆  є҆ѵⷢ҇лїе пре́жде ѡ҆бновле́нїѧ, и҆ пото́мъ сꙋббѡ́ты пред̾  воздви́женїемъ: Прича́стенъ ѡ҆бновле́нїѧ. Рѧдовы́й же  а҆по́столъ, и҆ є҆ѵⷢ҇лїе вычита́емъ напредѝ: Недѣ́ли же  пред̾ воздви́женїемъ, чте́тсѧ а҆по́столъ, и҆ є҆ѵⷢ҇лїе, въ  мимоше́дшꙋю недѣ́лю. 
🕅 Подоба́етъ вѣ́дати: Ꙗ҆́кѡ а҆́ще слꙋчи́тсѧ  ѡ҆бновле́нїе, г҃і де́нь въ недѣ́лю, ѡ҆ставлѧ́етсѧ слꙋ́жба  ст҃а́гѡ корни́лїа, и҆ пое́тсѧ, є҆гда̀ разсꙋ́дитъ  є҆кклисїа́рхъ. Пое́тсѧ же воскрⷭ҇на слꙋ́жба со  ѡ҆бновле́нїемъ: и҆ съ предпра́зднствомъ чⷭ҇тна́гѡ крⷭ҇та̀.  На ма́лѣй вече́рни, стїхи̑ры воскрⷭ҇ны, и҆ бцⷣы по  ѻ҆бы́чаю. Тропа́рь воскрⷭ҇нъ. Сла́ва, и҆ ны́нѣ,  бг҃оро́диченъ. На вели́цѣй вече́рни, Бл҃же́нъ мꙋ́жъ,  каѳі́сма всѧ̀. На гдⷭ҇и воззва́хъ, стїхи̑ры воскрⷭ҇ны, г҃:  и҆ а҆нато́лїевъ є҆ди́нъ. И҆ ѡ҆бновле́нїѧ, г҃: и҆ крⷭ҇та̀  г҃, гла́съ є҃: Подо́бенъ: Ра́дꙋйсѧ: пи́саны на стїхо́внѣ.  Сла́ва, ѡ҆бновле́нїѧ: И҆ ны́нѣ, бг҃оро́диченъ а҃-й гла́са.  Вхо́дъ: И҆ чтє́нїѧ г҃, ѡ҆бновле́нїѧ. На лїті́и стїхи́ра  хра́ма: И҆ ѡ҆бновле́нїѧ хвали̑тныѧ. гла́съ а҃: Ѡ҆бновлѧ́йсѧ,  ѡ҆бновлѧ́йсѧ: И҆ гла́са д҃-гѡ: Ѡ҆бновлѧ́етсѧ дне́сь: Гла́съ  то́йже: Посредѝ землѝ возноси́ма: Сла́ва, гла́съ є҃:  И҆́же въ нѣ́дрѣхъ: И҆ ны́нѣ, гла́съ ѕ҃: Дне́сь дре́во  ꙗ҆ви́сѧ: На стїхо́внѣ стїхи̑ры воскрⷭ҇ны гла́са. Сла́ва,  гла́съ в҃: Ѡ҆бновле́нїе соверша́юще: И҆ ны́нѣ, крⷭ҇та̀,  гла́съ то́йже: Бж҃е́ственное сокро́вище: На бл҃гослове́нїи  хлѣ́бѡвъ тропа́рь: Бцⷣе дв҃о, два́жды. И҆ ѡ҆бновле́нїѧ  є҆ди́ножды. И҆ чте́нїе въ посла́(с. ѻ҃ ѡ҆б.)нїихъ  а҆пⷭ҇льскихъ. На оу҆́трени, на Бг҃ъ гдⷭ҇ь, тропа́рь  воскрⷭ҇нъ, два́жды: Сла́ва, ѡ҆бновле́нїѧ: И҆ ны́нѣ,  крⷭ҇та̀. По каѳі́смахъ сѣда́льны воскрⷭ҇ны: Сла́ва, и҆  ны́нѣ, ѡ҆бновле́нїѧ. [Бг҃оро́дичны же ѡ҆ставлѧ́ютсѧ.] И҆  чте́нїе во є҆ѵⷢ҇лїи, недѣ́лѧ пред̾ воздви́женїемъ. По  непоро́чныхъ ѵ҆пакоѝ: И҆ чте́мъ во є҆ѵⷢ҇лїи недѣ́лю  рѧдовꙋ́ю. Степє́нны, и҆ прокі́менъ гла́са: Всѧ́кое  дыха́нїе: Є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: и҆  ѱало́мъ н҃. Стїхи́ра воскрⷭ҇на. Канѡ́нъ воскрⷭ҇нъ со  і҆рмосо́мъ на д҃: бцⷣы на в҃: ѡ҆бновле́нїю на д҃: и҆  крⷭ҇та̀ на д҃. Катава́сїа: Крⷭ҇тъ начерта́въ: По г҃-й  пѣ́сни, конда́къ и҆ і҆́косъ ѡ҆бновле́нїѧ: И҆ сѣда́ленъ.  Сла́ва, и҆ ны́нѣ, крⷭ҇та̀: И҆ чте́нїе. По ѕ҃-й пѣ́сни,  конда́къ воскрⷭ҇нъ: И҆ і҆́косъ. И҆ про́логъ. На ѳ҃-й  пѣ́сни, пое́мъ Чⷭ҇тнѣ́йшꙋю. Свѣти́ленъ воскрⷭ҇нъ: Сла́ва,  ѡ҆бновле́нїѧ: И҆ ны́нѣ, крⷭ҇та̀. На хвали́техъ стїхи̑ры  воскрⷭ҇ны, д҃: И҆ ѡ҆бновле́нїѧ, гла́съ д҃, подо́бенъ: Да́лъ  є҆сѝ зна́менїе: двѣ̀. И҆ самогла́сны двѣ̀, гла́съ г҃: Къ  себѣ̀ восходѝ человѣ́че: Дрꙋгі́й, Хрⷭ҇тѐ бж҃е на́шъ:  Пе́рвый припѣ́въ: До́мꙋ твоемꙋ̀ подоба́етъ ст҃ы́нѧ гдⷭ҇и въ  долготꙋ̀ дні́й. Дрꙋгі́й: Гдⷭ҇ь воцр҃и́сѧ, въ лѣ́потꙋ  ѡ҆блече́сѧ: Сла́ва, стїхи́ра є҆ѵⷢ҇льскаѧ. И҆ ны́нѣ,  Пребл҃гослове́нна є҆сѝ бцⷣе дв҃о: Славосло́вїе вели́кое.  Тропа́рь воскрⷭ҇нъ: И҆ є҆ктєнїѝ. И҆ ѿпꙋ́стъ: И҆  ѡ҆глаше́нїе. И҆ ѻ҆бы́чное и҆схожде́нїе въ притво́ръ. И҆  ча́съ а҃-й. На часѣ́хъ, тропа́рь воскрⷭ҇нъ. Сла́ва,  ѡ҆бновле́нїѧ: И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ воскрⷭ҇нъ, и҆ ѡ҆бновле́нїѧ, премѣнѧ́юще  глаго́лемъ. На лїтꙋргі́и бл҃жє́нна воскрⷭ҇на гла́са, на ѕ҃:  И҆ ѡ҆бновле́нїѧ, пѣ́снь г҃-ѧ, на д҃. По вхо́дѣ, тропа́рь  воскрⷭ҇нъ, и҆ ѡ҆бновле́нїѧ и҆ крⷭ҇та̀. Конда́къ воскрⷭ҇нъ:  Сла́ва, и҆ ны́нѣ, ѡ҆бновле́нїѧ. Прокі́менъ, а҆по́столъ,  А҆ллилꙋ́їа, и҆ є҆ѵⷢ҇лїе пре́жде недѣ́ли пред̾ (с. ѻ҃а)  воздви́женїемъ: И҆ рѧ́дъ под̾ зача́ло: та́же ѡ҆бновле́нїѧ.  Прича́стенъ, Хвали́те гдⷭ҇а съ нб҃съ: И҆ ѡ҆бновле́нїѧ. 
д҃і. 🕀 Всемі́рное воздви́женїе чⷭ҇тна́гѡ и҆  животворѧ́щагѡ крⷭ҇та̀: 
И҆ оу҆спе́нїе во ст҃ы́хъ ѻ҆тца̀ на́шегѡ і҆ѡа́нна,  а҆рхїепⷭ҇кпа кѡнстанті́нѧ гра́да, златоꙋ́стагѡ. 
[зрѝ] Вѣ́домо же бꙋ́ди, ꙗ҆́кѡ златоꙋ́стагѡ  вослѣ́дованїе въ се́й пресвѣ́тлый де́нь, въ кѡнстанті́нѣ  гра́дѣ, и҆ повсю́дꙋ не пое́тсѧ, воздви́женїѧ ра́ди  чⷭ҇тна́гѡ крⷭ҇та̀, гдⷭ҇ьскагѡ пра́здника: и҆ преложи́сѧ въ  г҃і де́нь ное́мврїа мѣ́сѧца. 
Во вре́мѧ же ве́чера, кандиловжига́тель, по  бл҃гослове́нїю оу҆дарѧ́етъ въ кампа́нъ. І҆ере́й же вхо́дитъ  въ сосꙋдохрани́тельницꙋ, и҆ полага́етъ чⷭ҇тны́й крⷭ҇тъ, со  бл҃гово́нными васїлькѝ на же́ртвенникъ, на ми́сѣ, и҆  пое́мъ, На ма́лѣй вече́рни, на Гдⷭ҇и воззва́хъ, стїхи̑ры  пра́здника на д҃, гла́съ а҃. Подо́бенъ: Нбⷭ҇ныхъ чинѡ́въ:  Крⷭ҇тъ возно́ситсѧ: Сла́ва, и҆ ны́нѣ, гла́съ ѕ҃,  самогла́сенъ: Дне́сь са́дъ: Та́же, Свѣ́те ти́хїй:  Прокі́менъ днѐ. И҆ Сподо́би гдⷭ҇и: На стїхо́внѣ стїхи̑ры,  гла́съ в҃. Подо́бенъ: До́ме є҆ѵфра́ѳовъ: Съ припѣ́вы  и҆́хъ: Водо́ю бг҃отво́рною: Припѣ́вы: а҃-й, Возноси́те  гдⷭ҇а бг҃а на́шего: в҃-й, Бг҃ъ же цр҃ь на́шъ пре́жде вѣ́ка:  Сла́ва, и҆ ны́нѣ, гла́съ ѕ҃, самогла́сенъ: Дне́сь дре́во  ꙗ҆ви́сѧ: Ны́нѣ ѿпꙋща́еши: Трист҃о́е, и҆ по Ѻ҆́ч҃е  на́шъ: 
Тропа́рь пра́здника, гла́съ а҃: Сп҃сѝ гдⷭ҇и лю́ди твоѧ̑  и҆ бл҃гословѝ достоѧ́нїе твоѐ, побѣ̑ды бл҃говѣ́рномꙋ  і҆мпера́торꙋ на́шемꙋ, нїкола́ю а҆леѯа́ндровичꙋ, на  сопроти̑вныѧ да́рꙋѧ, и҆ твоѐ сохранѧ́ѧ крⷭ҇то́мъ твои́мъ  жи́тельство. 
(с. ѻ҃а ѡ҆б.) 
Є҆ктенїа̀ ма́лаѧ: И҆ ѿпꙋ́стъ. По ѿпꙋще́нїи же  ма́лыѧ вече́рни, вхо́дитъ є҆кклисїа́рхъ со і҆ере́емъ и҆  дїа́кономъ и҆ параекклисїа́рхомъ въ же́ртвенникъ, со  свѣща́ми, и҆ ѡ҆блачи́тсѧ і҆ере́й и҆ дїа́конъ: и҆ кади́въ  чⷭ҇тны́й крⷭ҇тъ, глаго́летъ: Бл҃гословѝ влады́ко. І҆ере́й:  Бл҃гослове́нъ бг҃ъ на́шъ: Та́же, Трист҃о́е: и҆ по Ѻ҆́ч҃е  на́шъ, тропа́рь крⷭ҇та̀: Сп҃сѝ гдⷭ҇и лю́ди твоѧ̑: Сла́ва и҆  ны́нѣ: 
Конда́къ, гла́съ д҃: 
Вознесы́йсѧ на крⷭ҇тъ во́лею, тезоимени́томꙋ твоемꙋ̀  но́вомꙋ жи́тельствꙋ, щедрѡ́ты твоѧ̑ да́рꙋй хрⷭ҇тѐ бж҃е:  возвеселѝ си́лою твое́ю бл҃говѣ́рнаго і҆мпера́тора  на́шего, нїкола́ѧ а҆леѯа́ндровича, побѣ̑ды даѧ̀  є҆мꙋ̀ на сꙋпоста́ты, посо́бїе и҆мꙋ́щꙋ твоѐ ѻ҆рꙋ́жїе  ми́ра, непобѣди́мꙋю побѣ́дꙋ. 
И҆ взима́етъ і҆ере́й чⷭ҇тны́й крⷭ҇тъ со блю́домъ на  главꙋ̀, и҆ вно́ситъ є҆го̀ во ст҃ы́й ѻ҆лта́рь,  пред̾идꙋ́щымъ же пред̾ ни́мъ со двѣма̀ лампа́дама: И҆  полага́етъ чⷭ҇тны́й крⷭ҇тъ на ст҃о́й трапе́зѣ на  є҆ѵⷢ҇льскомъ мѣ́стѣ: а҆ є҆ѵⷢ҇лїе поставлѧ́етъ на го́рнее  мѣ́сто, и҆ вжига́ютъ пред̾ ни́мъ свѣщꙋ̀ на всю̀ но́щь. 
[зрѝ] Подоба́етъ вѣ́дати: Ꙗ҆́кѡ а҆́ще слꙋчи́тсѧ  пра́здникъ се́й въ недѣ́лю, ничто́же пое́тсѧ воскрⷭ҇но: ни  стїхи̑ры воскрⷭ҇ны, нижѐ непоро́чны, ни степє́нна гла́са,  ни є҆ѵⷢ҇лїе воскрⷭ҇ное чте́тсѧ: То́чїю, Воскрⷭ҇нїе  хрⷭ҇то́во, глаго́лемъ: и҆ Ст҃ъ гдⷭ҇ь бг҃ъ: не пое́тсѧ же, но  всю̀ слꙋ́жбꙋ пое́мъ пра́здника. На вели́цѣй вече́рни: А҆́ще  въ сꙋббѡ́тꙋ ве́чера пое́мъ, Бл҃же́нъ мꙋ́жъ, каѳі́смꙋ всю̀.  А҆́ще же въ недѣ́лю ве́чера, пое́мъ, Бл҃же́нъ мꙋ́жъ, а҃-й  а҆нтїфѡ́нъ. А҆́ще же и҆́нъ де́нь, стїхоло́гїа не быва́етъ:  но по ѻ҆бы́чномъ ѱалмѣ̀ пое́мъ, Гдⷭ҇и воззва́хъ, на  гла́съ ѕ҃. И҆ пое́мъ стїхи̑ры пра́здника, на и҃, гла́съ ѕ҃.  Подо́бенъ: Всю̀ ѿложи́вше (с. ѻ҃в): Крⷭ҇тъ воздвиза́емь:  Сла́ва, и҆ ны́нѣ, гла́съ в҃: Прїиди́те всѝ ꙗ҆зы́цы: Та́же  вхо́дъ. Прокі́менъ днѐ, [А҆́ще слꙋчи́тсѧ пра́здникъ се́й въ  сꙋббѡ́тꙋ, въ пѧто́къ ве́чера, прокі́менъ днѐ ѡ҆ставлѧ́етсѧ:  и҆ пое́тсѧ прокі́менъ вели́кїй, гла́съ з҃: Бг҃ъ на́шъ на  нб҃сѝ и҆ на землѝ: поне́же въ сꙋббѡ́тꙋ ве́чера пое́тсѧ  прокі́менъ, Гдⷭ҇ь воцр҃и́сѧ:] Чтє́нїѧ г҃: а҃-е И҆схо́да.  Поѧ́тъ мѡѷсе́й сы́ны і҆и҃левы: в҃-е, При́тчей: Сы́не не  пренебрега́й: г҃-е, Прⷪ҇ро́чества и҆са́їина: Сїѧ̑ глаго́летъ  гдⷭ҇ь: ѿве́рзꙋтсѧ врата̀: И҆ посе́мъ є҆ктенїа̀: Рце́мъ  всѝ: и҆ Сподо́би гдⷭ҇и: и҆ И҆спо́лнимъ вече́рнюю мл҃твꙋ: На  лїті́и стїхи̑ры самогла́сны, гла́съ а҃: Дне́сь ꙗ҆́кѡ  вои́стиннꙋ: Сла́ва, и҆ ны́нѣ, гла́съ д҃: Чⷭ҇тна́гѡ крⷭ҇та̀  хрⷭ҇тѐ: И҆ ѻ҆бы̑чныѧ мл҃твы бдѣ́нїѧ. На стїхо́внѣ  стїхи̑ры пра́здника, гла́съ є҃. Самоподо́бенъ: Ра́дꙋйсѧ  живоно́сный крⷭ҇те: съ припѣ́вы и҆́хъ, пи́саны на ма́лѣй  вече́рни. Сла́ва, и҆ ны́нѣ, гла́съ и҃. Є҆го́же дре́вле  мѡѷсе́й: Та́же, Ны́нѣ ѿпꙋща́еши: и҆ трист҃о́е. По  Ѻ҆́ч҃е на́шъ, тропа́рь крⷭ҇та̀, гла́съ а҃: Сп҃сѝ гдⷭ҇и  лю́ди твоѧ̑: три́жды, пи́санъ на ма́лѣй вече́рни. И҆  ѻ҆бы́чное бл҃гослове́нїе хлѣ́бѡвъ, и҆ раздаѧ́нїе и҆́хъ: и҆  Бꙋ́ди и҆́мѧ гдⷭ҇не, три́жды съ пѣ́нїемъ. и҆ ѱало́мъ л҃г:  Бл҃гословлю̀ гдⷭ҇а: И҆ чте́мъ сло́во ѡ҆ честно́мъ дре́вѣ.  На оу҆́трени, на Бг҃ъ гдⷭ҇ь, тропа́рь пра́здника три́жды:  И҆ ѻ҆бы̑чныѧ каѳі̑смы. По каѳі́смахъ сѣда́льны, и҆  чтє́нїѧ пра́здника. По чте́нїи же даю́тсѧ свѣщы̀ бра́тїи.  Та́же полѷеле́й: И҆ сѣда́ленъ пра́здника: И҆ чте́нїе  пра́здника. Степє́нна, а҃ и҆ а҆нтїфѡ́нъ д҃-гѡ гла́са.  Прокі́менъ, гла́съ д҃: Ви́дѣша всѝ концы̀ землѝ сп҃се́нїе  бг҃а на́шегѡ. Сті́хъ: Воспо́йте гдⷭ҇еви пѣ́снь но́вꙋ.  Всѧ́кое дыха́нїе: Сті́хъ: Хвали́те бг҃а во ст҃ы́хъ є҆гѡ̀.  Є҆ѵⷢ҇лїе і҆ѡа́нна, зача́ло м҃в (с. ѻ҃в ѡ҆б.) ѿ полꙋ̀:  Речѐ гдⷭ҇ь: ѻ҆́ч҃е, просла́ви и҆́мѧ твоѐ: Та́же  Воскрⷭ҇нїе хрⷭ҇то́во: и҆ ѱало́мъ н҃. Сла́ва, Мл҃твами  а҆пⷭ҇лѡвъ: И҆ ны́нѣ, Мл҃твами бцⷣы: Посе́мъ стїхи́ра,  гла́съ ѕ҃: Крⷭ҇те хрⷭ҇то́въ: И҆ мл҃тва, Сп҃сѝ, бж҃е, лю́ди  твоѧ̑: и҆ Гдⷭ҇и поми́лꙋй, в҃і. Та́же і҆ере́й: Млⷭ҇тїю и҆  щедро́тами: Канѡ́нъ, гла́съ и҃: творе́нїе кѵ́ръ космы̀.  і҆рмо́съ, Крⷭ҇тъ начерта́въ: по два́жды. Тропарѝ на в҃і:  И҆ послѣдѝ і҆рмо́съ, ѻ҆́ба ли̑ка вкꙋ́пѣ: Крⷭ҇тъ  начерта́въ: По г҃-й пѣ́сни сѣда́ленъ крⷭ҇та̀, гла́съ д҃:  Въ тебѣ̀ требл҃же́нне: Сла́ва, и҆ ны́нѣ, то́йже. И҆  чте́нїе пра́здника. По ѕ҃-й пѣ́сни, конда́къ крⷭ҇та̀,  гла́съ д҃: Вознесы́йсѧ на крⷭ҇тъ во́лею: пи́санъ по́слѣ  ма́лыѧ вече́рни. И҆ і҆́косъ: И҆ чте́мъ про́логъ. На ѳ҃-й  пѣ́сни вжига́ютъ па́ки свѣщы̀ бра́тїѧ. Чⷭ҇тнѣ́йшꙋю не  пое́мъ, но пое́мъ припѣ́въ пра́здника: Велича́й дꙋшѐ моѧ̀:  Та́же і҆рмо́съ а҃-гѡ канѡ́на: Та́инъ є҆сѝ бцⷣе: И҆  дрꙋгі́й ли́къ подо́бнѣ припѣ́въ, и҆ і҆рмо́съ: и҆ къ  про́чымъ стїха́мъ то́йже припѣ́въ пое́мъ. Та́же пое́мъ и҆  вторы́й припѣ́въ: Велича́й дꙋшѐ моѧ̀: И҆ і҆рмо́съ:  Снѣ́дїю дре́ва: И҆ дрꙋгі́й ли́къ, подо́бнѣ припѣ́въ, и҆  і҆рмо́съ. Тропарѝ ѻ҆бою̀ канѡ́нѡвъ на в҃і. Катава́сїа:  Та́инъ є҆сѝ бцⷣе ра́й: Посе́мъ дрꙋгі́й, Снѣ́дїю дре́ва:  съ припѣ́вомъ. И҆ покло́нъ: По ѳ҃-й пѣ́сни свѣти́ленъ  пра́здника, подо́бенъ: Оу҆ч҃нкѡ́мъ: Крⷭ҇тъ храни́тель:  два́жды. Сла́ва и҆ ны́нѣ, подо́бенъ: Жєны̀ оу҆слы́шите:  Крⷭ҇тъ воздвиза́етсѧ: На хвали́техъ стїхи̑ры, на д҃, гла́съ  и҃, самоподо́бенъ: ѽ пресла́внагѡ чꙋдесѐ! Сла́ва, и҆  ны́нѣ, гла́съ ѕ҃, самогла́сенъ: Дне́сь происхо́дитъ крⷭ҇тъ  гдⷭ҇нь: Та́же, Славосло́вїе вели́кое. Пое́мꙋ же вели́комꙋ  славосло́вїю, ѡ҆блачи́тсѧ настоѧ́тель во всю̀ сщ҃е́ннꙋю  ѻ҆де́ждꙋ, и҆ прїе́млетъ кади́льницꙋ съ ѳѷмїа́момъ, и҆  прихо́дитъ ко ст҃ѣ́й трапе́зѣ, и҆ кади́тъ (с. ѻ҃г)  чⷭ҇тны́й крⷭ҇тъ крестоѡбра́знѡ, и҆ взима́етъ є҆го̀ на  главꙋ̀, и҆ и҆схо́дитъ сѣ́верными две́рьми, пред̾идꙋ́щымъ  є҆мꙋ̀ со двѣма̀ лампа́дами да́же до црⷭ҇кихъ вра́тъ, и҆  та́мѡ ста́въ ѡ҆жида́етъ конца̀ славосло́вїѧ и҆ трист҃а́гѡ.  Семꙋ́ же сконча́нꙋ, возглаша́етъ настоѧ́тель велегла́снѡ:  Премꙋ́дрость, про́сти. Мы́ же начина́емъ тропа́рь: Сп҃сѝ  гдⷭ҇и лю́ди твоѧ̑: три́жды. И҆ прихо́дитъ настоѧ́тель, носѧ̀  на главѣ̀ чⷭ҇тны́й крⷭ҇тъ до среды̀ цр҃кве пред̾ ст҃ы̑ѧ  црⷭ҇кїѧ двє́ри: та́мѡ оу҆́бѡ оу҆гото́ванꙋ а҆нало́гїю,  полага́етъ верхꙋ̀ є҆гѡ̀ чⷭ҇тны́й крⷭ҇тъ, и҆ кади́тъ  крестоѡбра́знѡ. Та́же твори́тъ покло́ны трѝ до землѝ, въ  ко́йлибо бꙋ́ди де́нь, и҆ взе́мъ чⷭ҇тны́й крⷭ҇тъ со  бл҃гово́нными васїлька́ми, на подно́жїи крⷭ҇та̀  ѡ҆бложе́нными, ста́нетъ пред̾ а҆нало́гїемъ зрѧ̀ къ  восто́кѡмъ. И҆ дїа́конъ возглаша́етъ велегла́снѡ во  оу҆слы́шанїе всѣ́хъ: Поми́лꙋй на́съ, бж҃е, по вели́цѣй  млⷭ҇ти твое́й, мо́лимсѧ тебѣ̀, оу҆слы́ши на́съ, гдⷭ҇и, и҆  поми́лꙋй, рце́мъ всѝ. И҆ начина́емъ пе́рвꙋю со́тницꙋ, Гдⷭ҇и  поми́лꙋй, н҃: зна́менающꙋ настоѧ́телю въ нача́лѣ чⷭ҇тны́мъ  крⷭ҇то́мъ, три́жды. Та́же преклонѧ́етъ главꙋ̀, є҆ли́кѡ  пѧ́дїю ѿстоѧ́ти главѣ̀ ѿ землѝ, и҆ пома́лꙋ  воздвиза́етсѧ горѣ̀ да́же до сконча́нїѧ втора́гѡ, н҃, Гдⷭ҇и  поми́лꙋй. Є҆гда́ же доспѣ́етъ до ч҃з, Гдⷭ҇и поми́лꙋй,  возвыша́етъ гла́съ сво́й є҆кклисїа́рхъ, настоѧ́тель же  прѧ́мѡ стоѧ̀, и҆ конца̀ со́тницы ѡ҆жида́ѧ, зна́менꙋетъ  крⷭ҇то́мъ па́ки три́жды. Та́же ѡ҆браща́етсѧ къ за́паднѣй  странѣ̀. И҆ глаго́летъ дїа́конъ: Є҆щѐ мо́лимсѧ ѡ҆  бл҃гочести́вѣйшемъ, самодержа́внѣйшемъ, вели́комъ гдⷭ҇рѣ  на́шемъ, і҆мпера́торѣ нїкола́ѣ а҆леѯа́ндровичѣ  всеѧ̀ рѡссі́и, ѡ҆ держа́вѣ, побѣ́дѣ, пребыва́нїи, ми́рѣ,  здра́вїи, сп҃се́нїи є҆гѡ̀ и҆ гдⷭ҇ꙋ бг҃ꙋ на́шемꙋ наипа́че  поспѣши́ти (с. ѻ҃г ѡ҆б.) и҆ пособи́ти є҆мꙋ̀ во все́мъ, и҆  покори́ти под̾ но́зѣ є҆гѡ̀ всѧ́каго врага̀ и҆ сꙋпоста́та.  Є҆щѐ мо́лимсѧ ѡ҆ сꙋпрꙋ́гѣ є҆гѡ̀, бл҃гочести́вѣйшей  гдⷭ҇рнѣ, і҆мператрі́цѣ а҆леѯа́ндрѣ ѳео́дѡровнѣ.  Є҆щѐ мо́лимсѧ ѡ҆ ма́тери є҆гѡ̀, бл҃гочести́вѣйшей  гдⷭ҇рнѣ, і҆мператрі́цѣ марі́и ѳео́дѡровнѣ. Є҆щѐ  мо́лимсѧ ѡ҆ наслѣ́дникѣ є҆гѡ̀, бл҃говѣ́рномъ гдⷭ҇рѣ,  цесаре́вичѣ и҆ вели́комъ кн҃зѣ а҆леѯі́и  нїкола́евичѣ, и҆ ѡ҆ все́мъ ца́рствꙋющемъ до́мѣ, рце́мъ  всѝ. И҆ начина́емъ вторꙋ́ю со́тницꙋ, Гдⷭ҇и поми́лꙋй. И҆  твори́тъ настоѧ́тель второ́е воздви́женїе, ꙗ҆́коже  преднаписа́сѧ. Та́же ѡ҆браща́етсѧ къ полꙋ́денной странѣ̀.  И҆ глаго́летъ дїа́конъ: Є҆щѐ мо́лимсѧ ѡ҆ ѡ҆ставле́нїи  грѣхѡ́въ ст҃ѣ́йшагѡ прави́тельствꙋющагѡ сѷно́да, и҆  всегѡ̀ ѡ҆ хрⷭ҇тѣ̀ бра́тства на́шегѡ, ѡ҆ здра́вїи и҆ ѡ҆  сп҃се́нїи, рце́мъ всѝ. И҆ начина́емъ тре́тїю со́тницꙋ,  Гдⷭ҇и поми́лꙋй. Скончава́емѣй же то́й, ѡ҆браща́етсѧ  настоѧ́тель къ сѣ́верной странѣ̀. И҆ глаго́летъ дїа́конъ:  Є҆щѐ мо́лимсѧ ѡ҆ всѧ́кой дꙋшѝ хрїстїа́нстѣй, скорбѧ́щей  же и҆ ѡ҆ѕло́бленнѣй, здра́вїѧ, сп҃се́нїѧ, и҆ ѡ҆ставле́нїѧ  грѣхѡ́въ тре́бꙋющей, рце́мъ всѝ. И҆ быва́етъ д҃  воздви́женїе: И҆ ѡ҆браща́етсѧ настоѧ́тель къ восто́кѡмъ. И҆  глаго́летъ дїа́конъ: Є҆щѐ мо́лимсѧ ѡ҆ всѣ́хъ слꙋжа́щихъ  и҆ послꙋжи́вшихъ во ст҃ѣ́й ѻ҆би́тели се́й [и҆лѝ хра́мѣ  се́мъ], ѻ҆тє́цъ и҆ бра́тїй на́шихъ, ѡ҆ здра́вїи и҆ ѡ҆  сп҃се́нїи, и҆ ѡ҆ставле́нїи грѣхѡ́въ и҆́хъ, рце́мъ всѝ. И҆  начина́емъ пѧ́тꙋю со́тницꙋ. По пѧ́томъ же воздви́женїи,  пое́мъ: Сла́ва, и҆ ны́нѣ, конда́къ: Вознесы́йсѧ на крⷭ҇тъ  во́лею: Пое́мꙋ же семꙋ̀, полага́етъ настоѧ́тель чⷭ҇тно́е  дре́во крⷭ҇та̀ на а҆нало́гїи, и҆ пое́тъ тропа́рь се́й во  гла́съ ѕ҃: Крⷭ҇тꙋ̀ твоемꙋ̀ покланѧ́емсѧ влⷣко, и҆ ст҃о́е  воскрⷭ҇нїе твоѐ сла́вимъ. три́жды. (с. ѻ҃д) Пою́щымъ же и҆  бра́тїѧмъ то́йже тропа́рь начина́етъ кла́нѧтисѧ настоѧ́тель,  и҆ твори́тъ мета̑нїѧ два̀ пред̾ чⷭ҇тны́мъ крⷭ҇то́мъ, та́же  цѣлꙋ́етъ є҆го̀. По цѣлова́нїи же твори́тъ па́ки є҆ди́но  мета́нїе, та́кожде и҆ на ѻ҆́ба ли̑ка но є҆ди́номꙋ  мета́нїю. Посе́мъ прихо́дѧтъ бра́тїѧ всѧ̑ ѿ десны́ѧ и҆  лѣ́выѧ страны̀ два̀ два̀, по чи́нꙋ покланѧ́ютсѧ, и҆  цѣлꙋ́ютъ чⷭ҇тны́й крⷭ҇тъ. Пое́мъ же и҆ стїхи̑ры  самогла́сны, до́ндеже соверши́тсѧ цѣлова́нїе. Стїхи̑ры  крⷭ҇та̀, гла́съ в҃: Прїиди́те вѣ́рнїи: Гла́съ є҃:  Прїиди́те лю́дїе, пресла́вное чꙋ́до ви́дѧще: Гла́съ то́йже,  Гла́съ прⷪ҇рѡ́къ твои́хъ: Гла́съ ѕ҃, Четвероконе́чный мі́ръ:  Прⷪ҇ро́кѡвъ гла́си: Гла́съ и҃, Гла́съ прⷪ҇ро́ка твоегѡ̀  мѡѷсе́а, бж҃е: Дне́сь влⷣка тва́ри: Сла́ва, и҆ ны́нѣ:  Дне́сь неприкоснове́нный сꙋщество́мъ: И҆ по сконча́нїи  цѣлова́нїѧ чⷭ҇тна́гѡ крⷭ҇та̀, поставлѧ́етсѧ а҆нало́гїй, съ  чⷭ҇тны́мъ крⷭ҇то́мъ, ѡ҆ деснꙋ́ю странꙋ̀ ца́рскихъ двере́й,  и҆ та́мѡ стои́тъ, до́ндеже пра́здникъ ѿда́стсѧ. [зрѝ]  А҆́ще ли же не въ собо́рныхъ хра́мѣхъ, и҆ воздви́женїе  крⷭ҇та̀ не быва́етъ, то́чїю поклоне́нїе крⷭ҇тꙋ̀, ꙗ҆́коже  оу҆ка́зано въ недѣ́лю г҃-ю ст҃ы́хъ постѡ́въ. Посе́мъ  вхо́дитъ і҆ере́й во ст҃ы́й ѻ҆лта́рь, и҆ дїа́конъ глаго́летъ  є҆ктенїю̀: Поми́лꙋй на́съ бж҃е: І҆ере́й возгла́съ: Ꙗ҆́кѡ  млⷭ҇тивъ и҆ чл҃вѣколю́бецъ: Та́же дїа́конъ: И҆спо́лнимъ  оу҆́треннюю мл҃твꙋ на́шꙋ: І҆ере́й же возгла́съ: Твое́ бо  є҆́сть, є҆́же ми́ловати: По а҆ми́нѣ, Премꙋ́дрость. Ли́къ:  Бл҃гословѝ. І҆ере́й, Сы́й бл҃гослове́нъ: Ли́къ, Оу҆твердѝ  бж҃е: І҆ере́й, Прест҃а́ѧ бцⷣе: Кли́рїцы, Чⷭ҇тнѣ́йшꙋю: И҆  ѿпꙋ́стъ. И҆ ча́съ а҃-й. На а҃-мъ часѣ̀ тропа́рь  пра́здника. По Ѻ҆́ч҃е на́шъ: конда́къ пра́здника же: И҆  соверше́нный ѿпꙋ́стъ. 
На лїтꙋргі́и а҆нтїфѡ́нъ а҃-й, гла́съ в҃, ѱало́мъ к҃а:  Бж҃е бж҃е мо́й, вонми́ ми, вскꙋ́ю ѡ҆ста́вилъ мѧ̀ є҆сѝ;  Мл҃твами бцⷣы (с. ѻ҃д ѡ҆б.) бцⷣы, сп҃се сп҃сѝ на́съ. И҆  па́ки дрꙋгі́й ли́къ, в҃-й сті́хъ: Дале́че ѿ сп҃се́нїѧ  моегѡ̀ словеса̀ грѣхопаде́нїй мои́хъ. Мл҃твами бцⷣы,  сп҃се, сп҃сѝ на́съ. И҆ па́ки а҃-й ли́къ, сті́хъ г҃: Бж҃е  мо́й, воззовꙋ̀ во днѝ, и҆ не оу҆слы́шиши, и҆ въ нощѝ, и҆  не въ безꙋ́мїе мнѣ̀. Мл҃твами бцⷣы: Та́же в҃-й ли́къ,  сті́хъ д҃: Ты́ же во ст҃ѣ́мъ живе́ши, хвало̀ і҆и҃лева.  Мл҃твами бцⷣы: Сла́ва, и҆ ны́нѣ: Мл҃твами бцⷣы:  А҆нтїфѡ́нъ в҃, гла́съ в҃, ѱало́мъ ѻ҃г: Вскꙋ́ю, бж҃е,  ѿри́нꙋлъ ны̀ є҆сѝ до конца̀; Сп҃си́ ны сн҃е бж҃їй,  пло́тїю распны́йсѧ, пою́щыѧ тѝ: а҆ллилꙋ́їа. Дрꙋгі́й ли́къ,  сті́хъ в҃-й: Помѧнѝ со́нмъ тво́й, є҆го́же стѧжа́лъ є҆сѝ  и҆спе́рва. Сп҃си́ ны сн҃е бж҃їй, пло́тїю распны́йсѧ, пою́щыѧ  тѝ: Сті́хъ г҃-й: Гора̀ сїѡ́нъ сїѧ̀, въ не́йже всели́лсѧ  є҆сѝ. Сп҃си́ ны сн҃е бж҃їй: Сті́хъ д҃: Бг҃ъ же цр҃ь на́шъ,  пре́жде вѣ́ка содѣ́ла сп҃се́нїе посредѣ̀ землѝ. Сп҃си́  ны сн҃е бж҃їй: Сла́ва, и҆ ны́нѣ: Є҆диноро́дный сн҃е:  ѻ҆́ба ли̑ка вкꙋ́пѣ. А҆нтїфѡ́нъ г҃-й, гла́съ а҃, ѱало́мъ  ч҃и: Гдⷭ҇ь воцр҃и́сѧ, да гнѣ́ваютсѧ лю́дїе. Та́же тропа́рь:  Сп҃сѝ гдⷭ҇и лю́ди твоѧ̑: ве́сь до конца̀. Дрꙋгі́й ли́къ,  то́йже сті́хъ: Гдⷭ҇ь воцр҃и́сѧ, да гнѣ́ваютсѧ лю́дїе,  сѣдѧ́й на херꙋві́мѣхъ, да подви́житсѧ землѧ̀. Тропа́рь:  Сп҃сѝ гдⷭ҇и лю́ди твоѧ̑: И҆ па́ки пе́рвый ли́къ, сті́хъ г҃:  Гдⷭ҇ь въ сїѡ́нѣ вели́къ и҆ высо́къ є҆́сть над̾ всѣ́ми  людьмѝ. Тропа́рь: Сп҃сѝ гдⷭ҇и лю́ди твоѧ̑: Дрꙋгі́й ли́къ,  сті́хъ д҃: Поклони́тесѧ гдⷭ҇еви во дворѣ̀ ст҃ѣ́мъ є҆гѡ̀:  тропа́рь: сп҃сѝ гдⷭ҇и лю́ди твоѧ̑: Та́же вхо́дъ. Дїа́конъ  рече́тъ: Премꙋ́дрость, про́сти. Мы́ же вхо́дное: Возноси́те  гдⷭ҇а бг҃а на́шего, и҆ покланѧ́йтесѧ подно́жїю нѡ́гꙋ є҆гѡ̀,  ꙗ҆́кѡ ст҃о є҆́сть. Та́же тропа́рь: Сп҃сѝ гдⷭ҇и лю́ди  твоѧ̑: Сла́ва, и҆ ны́нѣ, конда́къ: Вознесы́йсѧ на крⷭ҇тъ:  Вмѣ́стѡ трист҃а́гѡ пое́мъ: Крⷭ҇тꙋ̀ твоемꙋ̀ покланѧ́емсѧ,  влⷣко, и҆ ст҃о́е воскрⷭ҇нїе твоѐ сла́вимъ. Прокі́менъ,  гла́съ з҃: (с. ѻ҃є) Возноси́те гдⷭ҇а бг҃а на́шего, и҆  покланѧ́йтесѧ подно́жїю нѡ́гꙋ є҆гѡ̀, ꙗ҆́кѡ ст҃о є҆́сть.  Сті́хъ: Гдⷭ҇ь воцр҃и́сѧ, да гнѣ́ваютсѧ лю́дїе. А҆по́столъ  къ корі́нѳѧнѡмъ, зача́ло рк҃є: Сло́во крⷭ҇тное: Коне́цъ:  хрⷭ҇та̀ бж҃їю си́лꙋ, и҆ бж҃їю премꙋ́дрость. А҆ллилꙋ́їа,  гла́съ а҃: Помѧнѝ со́нмъ тво́й, є҆го́же стѧжа́лъ є҆сѝ  и҆спе́рва. Сті́хъ: Бг҃ъ же цр҃ь на́шъ пре́жде вѣ́ка,  содѣ́ла сп҃се́нїе посредѣ̀ землѝ. Є҆ѵⷢ҇лїе ѿ і҆ѡа́нна,  зача́ло ѯ҃: Во вре́мѧ ѻ҆́но, совѣ́тъ сотвори́ша  а҆рхїере́и: Прича́стенъ: Зна́менасѧ на на́съ свѣ́тъ лица̀  твоегѡ̀ гдⷭ҇и. На трапе́зѣ же быва́етъ оу҆тѣше́нїе  бра́тїи, ѡ҆ є҆ле́а и҆ вїна̀, и҆ про́чихъ снѣ́дей  ѻ҆во́щныхъ. Сы́ра же и҆ ꙗ҆и́цъ и҆ ры́бы, ника́коже  де́рзнемъ коснꙋ́тисѧ. 
є҃і. 🕃 Ст҃а́гѡ великомч҃нка нїки́ты. 
Ве́черъ каѳі́смы не глаго́лемъ, трꙋда̀ ра́ди бдѣ́ннагѡ.  На Гдⷭ҇и воззва́хъ, стїхи̑ры пра́здника, г҃, гла́съ є҃:  Подо́бенъ: Ра́дꙋйсѧ живоно́сный крⷭ҇те: И҆ ст҃а́гѡ г҃,  гла́съ а҃. Подо́бенъ, Нбⷭ҇ныхъ чинѡ́въ: Сла́ва, ст҃а́гѡ,  гла́съ ѕ҃: Свѣти́льника мч҃нкѡвъ тѧ̀: И҆ ны́нѣ,  пра́здника, гла́съ то́йже: Прⷪ҇ро́кѡвъ гла́си: Вхо́дъ.  Прокі́менъ, гла́съ з҃: Бг҃ъ на́шъ на нб҃сѝ и҆ на землѝ,  всѧ̑ є҆ли̑ка восхотѣ̀ сотворѝ. Сті́хъ а҃: Во и҆схо́дѣ  і҆и҃левѣ ѿ є҆гѵ́пта, до́мꙋ і҆а́кѡвлѧ: Сті́хъ в҃: Мо́ре  ви́дѣ и҆ побѣжѐ, і҆ѻрда́нъ возврати́сѧ вспѧ́ть. Сті́хъ  г҃: Что́ ти є҆́сть мо́ре, ꙗ҆́кѡ побѣ́гло є҆сѝ, и҆  тебѣ̀ і҆ѻрда́не, ꙗ҆́кѡ возврати́лсѧ є҆сѝ вспѧ́ть;  Посе́мъ є҆ктенїа̀: Рце́мъ всѝ: и҆ Сподо́би гдⷭ҇и: И҆  И҆спо́лнимъ вече́рнюю мл҃твꙋ на́шꙋ: [Си́це подоба́етъ пѣ́ти  во всѧ̑ гдⷭ҇скїѧ пра́здники, въ ни́хже быва́етъ вхо́дъ, и҆  вели́кїй прокі́менъ.] Та́же на стїхо́внѣ, стїхи̑ры  пра́здника, гла́съ ѕ҃. Подо́бенъ: Всю̀ ѿложи́вше: Крⷭ҇тъ  (с. ѻ҃є ѡ҆б.) воздвиза́емь: съ припѣ́вы и҆́хъ. Сла́ва,  ст҃а́гѡ, гла́съ и҃: Побѣ́ды тезоимени́тъ: И҆ ны́нѣ,  крⷭ҇та̀, гла́съ то́йже: Гла́съ прⷪ҇ро́ка твоегѡ̀ мѡѷсе́а,  бж҃е: Тропа́рь ст҃а́гѡ, гла́съ д҃: Мч҃нкъ тво́й гдⷭ҇и: Сегѡ̀  мѣ́сѧца во вторы́й де́нь. 
И҆лѝ се́й, гла́съ то́йже: 
Крⷭ҇тъ хрⷭ҇то́въ, ꙗ҆́кѡ нѣ́кое ѻ҆рꙋ́жїе, оу҆се́рднѡ  воспрїи́мъ, и҆ къ боре́нїю врагѡ́въ прите́клъ є҆сѝ, и҆ за  хрⷭ҇та̀ пострада́въ, послѣдѝ ѻ҆гне́мъ сщ҃е́ннꙋю твою̀  дꙋ́шꙋ гдⷭ҇ꙋ пре́далъ є҆сѝ: ѿѻнꙋ́дꙋже и҆ дарѡ́въ  и҆сцѣлє́нїѧ ѿ негѡ̀ сподо́билсѧ є҆сѝ прїѧ́ти,  великомч҃нче нїки́то, молѝ хрⷭ҇та̀ бг҃а сп҃сти́сѧ дꙋша́мъ  на́шымъ. 
Сла́ва, и҆ ны́нѣ, пра́здника. 
На оу҆́трени, на Бг҃ъ гдⷭ҇ь, тропа́рь пра́здника,  два́жды. Сла́ва, ст҃а́гѡ: И҆ ны́нѣ, пра́здника. И҆  ѻ҆бы̑чныѧ каѳі̑смы. И҆ сѣда́льны пра́здника. И҆ чте́нїе.  Канѡ́нъ пра́здника со і҆рмосо́мъ на ѕ҃: И҆ ст҃а́гѡ на ѕ҃,  гла́съ д҃. По г҃-й пѣ́сни конда́къ и҆ і҆́косъ пра́здника:  и҆ сѣда́ленъ ст҃а́гѡ, два́жды. Сла́ва, и҆ ны́нѣ,  пра́здника. По ѕ҃-й пѣ́сни, 
Конда́къ ст҃а́гѡ, гла́съ в҃. Подо́бенъ: Вы́шнихъ и҆щѧ̀: 
Пре́лести посѣ́къ держа́вꙋ стоѧ́нїемъ твои́мъ, и҆  побѣ́ды прїи́мъ вѣне́цъ во страда́льчествѣхъ твои́хъ, со  а҆́гг҃лы сла́вне ра́дꙋешисѧ, нїки́то тезоимени́те, съ ни́ми  хрⷭ҇та̀ бг҃а молѧ̀ непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ст҃а́гѡ  два́жды. [зрѝ] [Си́це глаго́лемъ всѣ̑мъ шестери̑чнымъ  ст҃ы̑мъ въ попра́зднствѣ.] Сла́ва, и҆ ны́нѣ, пра́здника.  На стїхо́внѣ стїхи̑ры пра́здника, гла́съ в҃. Подо́бенъ:  До́ме є҆ѵфра́ѳовъ: съ преждепи́санными припѣ́вы. Сла́ва,  гла́съ ѕ҃: Дне́сь вселе́ннаѧ: И҆ ны́нѣ, гла́съ то́йже:  Дне́сь са́дъ: По трист҃о́мъ, тропа́рь ст҃а́гѡ. Сла́ва, и҆  ны́нѣ, (с. ѻ҃ѕ) пра́здника. Є҆ктєнїѝ, и҆ ча́съ а҃-й. На  часѣ́хъ глаго́лемъ тропа́рь пра́здника. Сла́ва, ст҃а́гѡ, По  Ѻ҆́ч҃е на́шъ, конда́къ пра́здника, на всѣ́хъ часѣ́хъ  глаго́лемъ. И҆ ѿпꙋ́стъ. На лїтꙋргі́и, Бл҃жє́нна  пра́здника, пѣ́снь а҃, на д҃: и҆ ст҃а́гѡ пѣ́снь ѕ҃, на д҃.  По вхо́дѣ, Сп҃си́ ны сн҃е бж҃їй, пло́тїю распны́йсѧ,  пою́щыѧ тѝ: а҆ллилꙋ́їа. [Си́це пое́мъ и҆ до ѿда́нїѧ.]  Тропа́рь пра́здника. Та́же хра́ма бцⷣы, и҆лѝ ст҃а́гѡ и҆лѝ  ст҃ы́ѧ. Та́же конда́къ пра́здника, и҆ хра́ма. Сла́ва,  конда́къ ст҃а́гѡ: И҆ ны́нѣ, бцⷣы хра́ма. А҆ и҆дѣ́же  нѣ́сть хра́ма бцⷣы, И҆ ны́нѣ, пра́здника. [зрѝ] Во  хра́мѣ же хрⷭ҇то́вѣ, въ попра́зднствахъ влⷣчнихъ  пра́здникѡвъ, и҆ до ѿда́нїѧ, тропа́рь и҆ конда́къ хра́ма,  не глаго́летсѧ. А҆́ще ли нѣ́сть ст҃о́мꙋ кондака̀: Сла́ва,  хра́ма ст҃а́гѡ, И҆ ны́нѣ, пра́здника. [зрѝ] [По семꙋ́ же  оу҆ка́зꙋ глаго́лемъ тропарѝ и҆ кондакѝ, во всѧ̑ дни̑ въ  попра́зднствахъ и҆ до ѿда́нїѧ.] Прокі́менъ пра́здника: И҆  ст҃а́гѡ, гла́съ з҃: Возвесели́тсѧ првⷣникъ ѡ҆ гдⷭ҇ѣ:  Сті́хъ: Оу҆слы́ши, бж҃е, гла́съ мо́й: А҆по́столъ къ  тїмоѳе́ю, зача́ло сч҃в: Ча́до тїмоѳе́е, возмога́й ѡ҆  бл҃года́ти: А҆ллилꙋ́їа, гла́съ д҃: Првⷣникъ ꙗ҆́кѡ  фі́нїѯъ процвѣте́тъ: Є҆ѵⷢ҇лїе ѿ матѳе́а, зача́ло л҃ѕ:  Сѐ а҆́зъ посыла́ю ва́съ: Прича́стенъ пра́здника и҆ до  ѿда́нїѧ. И҆ ст҃а́гѡ, Въ па́мѧть вѣ́чнꙋю: Си́це пое́мъ во  всѧ̑ влⷣчни попра̑зднства. 
[зрѝ] Сꙋббѡ́та по воздви́женїи: А҆по́столъ къ  корі́нѳѧнѡмъ, зача́ло рк҃є ѿ полꙋ̀: Ви́дите зва́нїе  ва́ше: Є҆ѵⷢ҇лїе ѿ і҆ѡа́нна, зача́ло л҃: а҆́зъ и҆дꙋ̀, и҆  взы́щете менѐ: 
[зрѝ] Недѣ́лѧ по воздви́женїи: Прокі́менъ пра́здника.  А҆по́столъ къ гала́тѡмъ, зача́ло с҃г: Оу҆вѣ́дѣвше, ꙗ҆́кѡ  не ѡ҆правди́тсѧ человѣ́къ: Є҆ѵⷢ҇лїе ѿ ма́рка, зача́ло  л҃з: И҆́же хо́щетъ по мнѣ̀ и҆тѝ, да ѿве́ржетсѧ себѐ:  Прича́стенъ днѐ, и҆ пра́здника. 
(с. ѻ҃ѕ ѡ҆б.) 
[зрѝ] Подоба́етъ вѣ́дати, а҆́ще слꙋчи́тсѧ воздви́женїе  чⷭ҇тна́гѡ крⷭ҇та̀ въ сꙋббѡ́тꙋ: Недѣ́лѧ по воздви́женїи,  чте́тсѧ а҆по́столъ, и҆ є҆ѵⷢ҇лїе, на оу҆́трїи пра́здника въ  недѣ́лю. Въ прїидꙋ́щꙋю же сꙋббѡ́тꙋ, во ѿда́нїи  пра́здника: На лїтꙋргі́и, Прокі́менъ, А҆ллилꙋ́їа, и҆  прича́стенъ пра́здника. А҆по́столъ и҆ є҆ѵⷢ҇лїе пре́жде  сꙋббѡ́ты по воздви́женїи, и҆ рѧ́дъ. 
🕅 Подоба́етъ вѣ́дати, а҆́ще слꙋчи́тсѧ  попра́зднство воздви́женїѧ чⷭ҇тна́гѡ крⷭ҇та̀ въ недѣ́лю, а҆  ст҃ы́й пое́тсѧ на д҃, и҆лѝ на ѕ҃: и҆лѝ є҆мꙋ́же и҆  полѷеле́й. 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны, и҆  бцⷣы, по ѻ҆бы́чаю. Тропа́рь воскрⷭ҇нъ. Сла́ва, и҆ ны́нѣ,  бг҃оро́диченъ є҆гѡ̀. На вели́цѣй вече́рни: по ѻ҆бы́чнѣй  каѳі́смѣ, На Гдⷭ҇и воззва́хъ, стїхи̑ры воскрⷭ҇ны г҃, и҆  а҆нато́лїевъ а҃: и҆ пра́здника г҃, тогѡ̀ днѐ: и҆ ст҃а́гѡ  мине́и г҃. [зрѝ] А҆́ще ли пое́тсѧ ст҃ы́й на ѕ҃, и҆лѝ  є҆мꙋ́же и҆ полѷеле́й: И҆ пое́мъ стїхи̑ры воскрⷭ҇ны, г҃: и҆  пра́здника г҃: и҆ ст҃а́гѡ д҃, Сла́ва, ст҃а́гѡ: И҆ ны́нѣ,  бг҃оро́диченъ пе́рвый, гла́са. На лїті́и стїхи̑ры  пра́здника, тогѡ̀ днѐ рѧдовы̑ѧ стїхѡ́вныѧ. Сла́ва, и҆  ны́нѣ, пра́здника: пи́санъ на оу҆́трени на стїхо́внѣ.  А҆́ще ли и҆́мать ст҃ы́й Сла́вꙋ, Сла́ва ст҃а́гѡ, И҆ ны́нѣ,  пра́здника. На стїхо́внѣ стїхи̑ры воскрⷭ҇ны. Сла́ва  ст҃а́гѡ, а҆́ще є҆́сть. И҆ ны́нѣ, пра́здника. А҆́ще ли нѝ,  Сла́ва, и҆ ны́нѣ, пра́здника. На бл҃гослове́нїи хлѣ́бѡвъ,  тропа́рь, Бцⷣе дв҃о, два́жды. И҆ пра́здника є҆ди́ножды. На  оу҆́трени, на Бг҃ъ гдⷭ҇ь, тропа́рь воскрⷭ҇нъ два́жды.  Сла́ва, ст҃а́гѡ, а҆́ще є҆́сть. И҆ ны́нѣ, пра́здника. А҆́ще  ли нѝ, Сла́ва, и҆ ны́нѣ, пра́здника. По каѳі́смахъ  сѣда́льны воскрⷭ҇ны, съ бг҃оро́дичны и҆́хъ. И҆ чте́нїе во  є҆ѵⷢ҇лїи толково́мъ, недѣ́лѧ по воздви́женїи. И҆  непоро́чны съ тропарѝ и҆́хъ. Ѵ҆пакоѝ гла́са. И҆ чте́нїе во  є҆ѵⷢ҇лїи толково́мъ, (с. ѻ҃з) недѣ́лѧ рѧ́дъ. А҆́ще ли  ст҃ы́й и҆́мать полѷеле́й, по двꙋ̀ каѳі̑смꙋ, пое́мъ ст҃а́гѡ  полѷеле́й, и҆ по полѷеле́и тропарѝ: А҆́гг҃льскїй собо́ръ:  и҆ ѵ҆пакоѝ гла́са, и҆ сѣда́льны ст҃а́гѡ всѝ, и҆ чте́нїе.  Степє́нна, и҆ прокі́менъ гла́са. И҆ Всѧ́кое дыха́нїе:  Є҆ѵⷢ҇лїе воскрⷭ҇но, и҆ стїхи́ра воскрⷭ҇на, и҆ про́чее  воскрⷭ҇но. Канѡ́нъ воскрⷭ҇нъ, со і҆рмосо́мъ на д҃: Бцⷣы на  два̀: пра́здника на д҃: и҆ ст҃а́гѡ на д҃. Катава́сїа  пра́здника. А҆́ще и҆́мать ст҃ы́й полѷеле́й, и҆лѝ  славосло́вїе: И҆ пое́мъ канѡ́нъ воскрⷭ҇нъ, со і҆рмосо́мъ на  д҃: И҆ пра́здника на д҃: И҆ ст҃а́гѡ на ѕ҃. По г҃-й пѣ́сни,  конда́къ и҆ і҆́косъ пра́здника: и҆ ст҃а́гѡ, а҆́ще и҆́мать,  и҆ сѣда́ленъ ст҃а́гѡ. Сла́ва, и҆ ны́нѣ, пра́здника: И҆  чте́нїе. По ѕ҃-й пѣ́сни конда́къ и҆ і҆́косъ воскрⷭ҇нъ. И҆  про́логъ. На ѳ҃-й пѣ́сни пое́мъ чⷭ҇тнѣ́йшꙋю: Свѣти́ленъ  воскрⷭ҇нъ. Сла́ва, ст҃а́гѡ, а҆́ще и҆́мать: а҆́ще ли нѝ,  Сла́ва, и҆ ны́нѣ, пра́здника. На хвали́техъ стїхи̑ры  воскрⷭ҇ны, д҃: И҆ ст҃а́гѡ, а҆́ще и҆́мать, подо́бны, г҃. И҆  самогла́сенъ и҆́же на Сла́вꙋ, пое́мъ съ припѣ́вы є҆гѡ̀.  А҆́ще ли не и҆́мать ст҃ы́й хвали́тныхъ: И҆ пое́мъ стїхи̑ры  воскрⷭ҇ны, д҃, и҆ пра́здника д҃, тогѡ̀ днѐ стїхѡ́вныѧ  оу҆́трєннїѧ, съ припѣ́вы пра́здника. Сла́ва, стїхи́ра  є҆ѵⷢ҇льскаѧ. И҆ ны́нѣ, Пребл҃гослове́нна є҆сѝ:  Славосло́вїе вели́кое. И҆ по трист҃о́мъ, тропа́рь воскрⷭ҇нъ  то́чїю. Є҆ктєнїѝ, и҆ ѿпꙋ́стъ. И҆ ѡ҆глаше́нїе. И҆  ѻ҆бы́чное и҆схожде́нїе въ притво́ръ. Та́же ча́съ а҃-й. На  а҃-мъ часѣ̀ тропа́рь воскрⷭ҇нъ. Сла́ва, пра́здника: И҆  ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ  пра́здника. Та́кожде и҆ на про́чихъ часѣ́хъ, конда́къ  пра́здника и҆ воскрⷭ҇нъ глаго́лемъ премѣнѧ́юще: А҆́ще  полѷеле́й, и҆ ст҃а́гѡ. На лїтꙋргі́и, бл҃жє́нна гла́са на  ѕ҃, и҆ пра́здника пѣ́снь рѧдова́ѧ на д҃. А҆́ще ли и҆́мать  ст҃ы́й пѣ́снь: И҆ бл҃жє́нна воскрⷭ҇на на д҃: И҆ пра́здника (с.  ѻ҃з ѡ҆б.) пѣ́снь рѧдова́ѧ на д҃: И҆ ст҃а́гѡ пѣ́снь  ѕ҃-ѧ, на д҃. По вхо́дѣ тропа́рь воскрⷭ҇нъ, и҆ пра́здника.  Та́же хра́ма: и҆ ст҃а́гѡ, а҆́ще и҆́мать. Сла́ва, конда́къ  ст҃а́гѡ: И҆ ны́нѣ, пра́здника. А҆́ще ли не и҆́мать ст҃ы́й  тропарѧ̀ и҆ кондака̀: И҆ глаго́лемъ конда́къ воскрⷭ҇нъ:  Сла́ва, хра́ма: И҆ ны́нѣ, пра́здника. Прокі́менъ,  а҆по́столъ, А҆ллилꙋ́їа, и҆ є҆ѵⷢ҇лїе недѣ́ли по  воздви́женїи: та́же ст҃а́гѡ, а҆́ще и҆́мать: а҆́ще ли нѝ,  рѧ́дъ. А҆ прокі́менъ гла́са ѡ҆ставлѧ́етсѧ. Прича́стенъ:  Хвали́те гдⷭ҇а съ нб҃съ: Дрꙋгі́й ст҃а́гѡ, а҆́ще и҆́мать,  а҆́ще ли нѝ, пра́здника. 
ѕ҃і. 🕃 Ст҃ы́ѧ великомч҃нцы є҆ѵфи́мїи  всехва́льныѧ. 
На Гдⷭ҇и воззва́хъ, стїхи̑ры пра́здника, г҃: И҆ ст҃ы́ѧ  г҃, гла́съ д҃: Подо́бенъ: Ꙗ҆́кѡ до́блѧ: Сла́ва, ст҃ы́ѧ,  гла́съ ѕ҃: Процвѣ́тшаѧ добродѣ́тельми: И҆ ны́нѣ,  пра́здника, гла́съ то́йже: Четвероконе́чный мі́ръ: На  стїхо́внѣ пра́здника, Сла́ва, ст҃ы́ѧ, гла́съ и҃: Всѧ́къ  ꙗ҆зы́къ, И҆ ны́нѣ, пра́здника, гла́съ то́йже: Є҆го́же  дре́вле мѡѷсе́й: 
Тропа́рь ст҃ы́ѧ, гла́съ д҃: 
А҆́гница твоѧ̀, і҆и҃се, є҆ѵфи́мїа, зове́тъ ве́лїимъ  гла́сомъ: тебѐ женишѐ мо́й люблю̀, и҆ тебѐ и҆́щꙋщи  страда́льчествꙋю, и҆ сраспина́юсѧ, и҆ спогреба́юсѧ кр҃ще́нїю  твоемꙋ̀, и҆ страждꙋ̀ тебѐ ра́ди, ꙗ҆́кѡ да ца́рствꙋю въ  тебѣ̀, и҆ оу҆мира́ю за тѧ̀, да и҆ живꙋ̀ съ тобо́ю: но  ꙗ҆́кѡ же́ртвꙋ непоро́чнꙋю прїими́ мѧ, съ любо́вїю  поже́ршꙋюсѧ тебѣ̀. тоѧ̀ мл҃твами, ꙗ҆́кѡ ми́лостивъ сп҃сѝ  дꙋ́шы на́шѧ. 
Сла́ва, и҆ ны́нѣ, пра́здника. 
На оу҆́трени, на Бг҃ъ гдⷭ҇ь, тропа́рь пра́здника,  два́жды. Сла́ва, ст҃ы́ѧ: И҆ ны́нѣ, пра́здника. И҆  ѻ҆бы̑чныѧ каѳі̑смы. (с. ѻ҃и) И҆ сѣда́льны пра́здника, и҆  чте́нїе. Канѡ́нъ пра́здника, со і҆рмосо́мъ на ѕ҃, и҆ ст҃ы́ѧ  на ѕ҃, гла́съ и҃. По г҃-й пѣ́сни конда́къ и҆ і҆́косъ  пра́здника, и҆ сѣда́ленъ ст҃ы́ѧ, гла́съ и҃, два́жды.  Сла́ва, и҆ ны́нѣ, пра́здника, гла́съ то́йже. По ѕ҃-й  пѣ́сни, 
Конда́къ ст҃ы́ѧ, гла́съ д҃. Подо́бенъ: Вознесы́йсѧ: 
Во страда́льчествѣ твое́мъ до́брѣ подвиза́ласѧ є҆сѝ,  и҆ по сме́рти ны̀ ѡ҆свѧща́еши чꙋде́съ точе́ньми,  всехва́льнаѧ. тѣ́мже твоѐ оу҆спе́нїе ст҃о́е пое́мъ,  вѣ́рою притека́юще въ бж҃е́ственный хра́мъ тво́й, да  и҆зба́вимсѧ недꙋ́гѡвъ дꙋше́вныхъ, и҆ чꙋде́съ бл҃года́ть  почерпе́мъ. 
И҆ і҆́косъ. По ѳ҃-й пѣ́сни свѣти́ленъ ст҃ы́ѧ, два́жды:  Сла́ва, и҆ ны́нѣ, пра́здника. На хвали́техъ, стїхи̑ры  ст҃ы́ѧ, на д҃: гла́съ г҃, самогла́сны. Сла́ва, гла́съ ѕ҃:  Ѡ҆деснꙋ́ю сп҃са: И҆ ны́нѣ, пра́здника, гла́съ то́йже:  Дне́сь происхо́дитъ: На стїхо́внѣ, стїхи̑ры пра́здника, съ  припѣ́вы и҆́хъ. Сла́ва, ст҃ы́ѧ, гла́съ а҃: Дне́сь ли́цы: И҆  ны́нѣ, пра́здника, гла́съ то́йже: Дне́сь ꙗ҆́кѡ вои́стиннꙋ:  По трист҃о́мъ, тропа́рь ст҃ы́ѧ: Сла́ва, и҆ ны́нѣ,  пра́здника. Є҆ктенїа̀, и҆ ча́съ а҃-й. И҆ ѿпꙋ́стъ. На  лїтꙋргі́и, бл҃жє́нна пра́здника, пѣ́снь г҃-ѧ, на д҃: И҆  ст҃ы́ѧ, пѣ́снь ѕ҃, на д҃. Прокі́менъ, гла́съ д҃: Ди́венъ  бг҃ъ во ст҃ы́хъ свои́хъ, бг҃ъ і҆и҃левъ. Сті́хъ: Въ цр҃квахъ  бл҃гослови́те бг҃а гдⷭ҇а: А҆по́столъ къ корі́нѳѧнѡмъ,  зача́ло рн҃а: Поспѣ́шствꙋюще мо́лимъ: А҆ллилꙋ́їа, гла́съ  ѕ҃: Терпѧ̀ потерпѣ́хъ гдⷭ҇а, и҆ внѧ́тъ мѝ. Є҆ѵⷢ҇лїе  лꙋкѝ, зача́ло л҃г: Молѧ́ше і҆и҃са нѣ́кїй ѿ фарїсє́й:  Прича́стенъ: Въ па́мѧть вѣ́чнꙋю: 
з҃і. Ст҃ы́ѧ мч҃нцы софі́и, и҆ тре́хъ є҆ѧ̀ дще́рей,  вѣ́ры, наде́жды и҆ любвѐ. 
(с. ѻ҃и ѡ҆б.) 
Стїхи̑ры пра́здника, г҃: И҆ ст҃ы́хъ г҃, гла́съ д҃.  Подо́бенъ: Да́лъ є҆сѝ зна́менїе: Сла́ва, и҆ ны́нѣ,  пра́здника, гла́съ а҃: Насажде́ное въ кра́нїевѣ мѣ́стѣ:  На стїхо́внѣ пра́здника. Сла́ва, и҆ ны́нѣ, гла́съ а҃:  Проѡбразꙋ́ѧ крⷭ҇тъ: По Ѻ҆́ч҃е на́шъ, тропа́рь пра́здника.  На оу҆́трени, на Бг҃ъ гдⷭ҇ь, тропа́рь пра́здника, три́жды.  И҆ ѻ҆бы̑чныѧ каѳі̑смы. И҆ сѣда́льны пра́здника. И҆  чте́нїе. Канѡ́нъ пра́здника со і҆рмосо́мъ на и҃: И҆ мч҃нцъ  на д҃, гла́съ а҃. По г҃-й пѣ́сни, 
Конда́къ мч҃нцъ, гла́съ а҃. Подо́бенъ: Гро́бъ тво́й  сп҃се: 
Софі́и честны́ѧ сщ҃е́ннѣйшыѧ вѣ̑тви, вѣ́ра, и҆  наде́жда, и҆ любо́вь показа́вшесѧ, мꙋ́дрость ѡ҆бꙋи́ша  є҆́ллинскꙋю бл҃года́тїю, и҆ пострада́вше, и҆ побѣдоно́сицы  ꙗ҆ви́вшесѧ, вѣнце́мъ нетлѣ́ннымъ ѿ всѣ́хъ вѣ́ки  хрⷭ҇та̀ оу҆вѧзо́шасѧ. 
И҆ сѣда́ленъ: Сла́ва, и҆ ны́нѣ, пра́здника. По ѕ҃-й  пѣ́сни, конда́къ и҆ і҆́косъ пра́здника. И҆ про́логъ. По ѳ҃- й пѣ́сни, свѣти́ленъ пра́здника: На стїхо́внѣ стїхи̑ры  пра́здника: Сла́ва, и҆ ны́нѣ, гла́съ в҃: Прїиди́те всѝ  ꙗ҆зы́цы: Тропа́рь пра́здника. И҆ ѿпꙋ́стъ. На лїтꙋргі́и,  Бл҃жє́нна пра́здника, пѣ́снь д҃, на ѕ҃. 
и҃і. Прпⷣбнагѡ ѻ҆ц҃а̀ на́шегѡ є҆ѵме́нїа  є҆пⷭ҇кпа, гортѵ́нскагѡ чꙋдотво́рца. 
Стїхи̑ры пра́здника г҃: И҆ ст҃а́гѡ г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, и҆ ны́нѣ, пра́здника,  гла́съ в҃: Бж҃е́ственное сокро́вище: На стїхо́внѣ  пра́здника, Сла́ва, и҆ ны́нѣ, гла́съ д҃: Чⷭ҇тна́гѡ крⷭ҇та̀:  По трист҃о́мъ тропа́рь пра́здника. И҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь пра́здника, три́жды. По  каѳі́смахъ, сѣда́льны пра́здника. Канѡ́нъ пра́здника со  і҆рмосо́мъ на и҃: И҆ ст҃а́гѡ на д҃, гла́съ в҃. По г҃-й  пѣ́сни, 
(с. ѻ҃а) 
Конда́къ ст҃а́гѡ, гла́съ в҃. Подо́бенъ: Вы́шнихъ и҆щѧ̀: 
Свѣ́томъ бж҃е́ственнымъ просвѣти́всѧ, всебл҃же́нне,  просвѣща́еши ны̀ любо́вїю пою́щыѧ твоѐ честно́е и҆  сла́вное, и҆ ст҃о́е, ѻ҆́тче, преставле́нїе, і҆ера́рше  є҆ѵме́нїе, молѧ̀ непреста́ннѡ ѡ҆ всѣ́хъ на́съ. 
И҆ сѣда́ленъ, гла́съ є҃. Сла́ва, и҆ ны́нѣ пра́здника.  По ѕ҃-й пѣ́сни конда́къ и҆ і҆́косъ пра́здника. По ѳ҃-й  пѣ́сни свѣти́ленъ пра́здника. На стїхо́внѣ, стїхи̑ры  пра́здника: Сла́ва, и҆ ны́нѣ, гла́съ д҃, самогла́сенъ:  Свѣтосїѧ́ненъ: Є҆ктенїа̀. И҆ ча́съ а҃-й. И҆ ѿпꙋ́стъ. На  лїтꙋргі́и бл҃жє́нна пра́здника, пѣ́снь є҃-ѧ, и҆ ѕ҃-ѧ, на  ѕ҃. 
ѳ҃і. Ст҃ы́хъ мꙋ́чєникъ трофі́ма, савва́тїа и҆  дорѷмедо́нта. 
Стїхи̑ры пра́здника, г҃. И҆ ст҃ы́хъ г҃, гла́съ и҃.  Подо́бенъ: Мч҃нцы твоѝ гдⷭ҇и: Сла́ва, и҆ ны́нѣ, гла́съ д҃:  Воспле́щемъ дне́сь: На стїхо́внѣ стїхи̑ры пра́здника:  Сла́ва, и҆ ны́нѣ, гла́съ є҃: Гла́съ прорѡ́къ твои́хъ: 
Тропа́рь, гла́съ и҃: 
Въ трⷪ҇цѣ хвали́мый бг҃ъ, тро́ицꙋ мꙋ́чєникъ просла́ви,  трофі́ма и҆ савва́тїа и҆ дорѷмедо́нта: въ того́ бо  вѣ́ровавше, врага̀ низложи́ша. тѣ́хъ мл҃твами, хрⷭ҇тѐ  бж҃е на́шъ, поми́лꙋй на́съ. 
Сла́ва, и҆ ны́нѣ, пра́здника. 
На оу҆́трени, канѡ́нъ пра́здника, со і҆рмосо́мъ на и҃:  И҆ ст҃ы́хъ на д҃. По г҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ страда́льцєвъ ѡ҆снова́нїе, и҆ бл҃гоче́стїѧ  оу҆твержде́нїе, цр҃ковь чти́тъ и҆ сла́витъ твоѐ  свѣтоно́сное страда́нїе, приснопѣва́емый бл҃же́нне  страда́льче, доблемꙋ́дре сла́вне трофі́ме со (с. ѻ҃ѳ ѡ҆б.)  страда́вшими съ тобо́ю, ѡ҆чище́нїе пою́щымъ тѧ̀ и҆спросѝ,  ꙗ҆́кѡ непобѣди́мь. 
И҆ сѣда́ленъ, гла́съ а҃: Сла́ва, и҆ ны́нѣ, пра́здника:  По ѕ҃-й пѣ́сни, конда́къ и҆ і҆́косъ пра́здника. По ѳ҃-й  пѣ́сни, свѣти́ленъ, и҆ стїхо́вна пра́здника. На лїтꙋргі́и  бл҃жє́нна пра́здника, пѣ́снь з҃-ѧ на ѕ҃. 
🕃 И҆ преставле́нїе бл҃говѣ́рнагѡ вели́кагѡ  кн҃зѧ ѳео́дѡра, и҆ ча̑дъ є҆гѡ̀ бл҃говѣ́рныхъ кн҃зе́й,  даві́да и҆ кѡнстанті́на, смоле́нскихъ и҆  ꙗ҆росла́вскихъ чꙋдотво́рцєвъ. 
Соверша́етсѧ собо́ръ и҆́хъ, и҆дѣ́же лежа́тъ мо́щи  и҆́хъ, и҆лѝ хра́мъ. 
Тропа́рь, гла́съ д҃: 
Ѿ ю҆́ности ва́шеѧ хрⷭ҇то́вѣ любвѝ прилѣпи́вшесѧ  ст҃і́и, оу҆се́рднѡ зако́нъ и҆ ѡ҆правда̑нїѧ тогѡ̀  сохрани́сте: ѿѻнꙋ́дꙋже и҆ чꙋде́сными дарова́ньми  ѡ҆богати́вшесѧ, и҆сцѣлє́нїѧ и҆сточа́ете. ѳео́дѡре, даві́де  и҆ кѡнстанті́не, ѡ҆ вѣ́рою ва́съ почита́ющихъ, моли́те  хрⷭ҇та̀ бг҃а, сп҃сти́сѧ дꙋша́мъ на́шымъ. 
На пренесе́нїе моще́й ст҃ы́хъ, тропа́рь, гла́съ и҃: 
Ꙗ҆́кѡ ѕвѣ́зды многосвѣ̑тлыѧ ѿ ю҆́ности возсїѧ́вше,  ѡ҆свѣти́ли є҆стѐ сердца̀ вѣ́рныхъ пренесе́нїемъ  чⷭ҇тны́хъ моще́й ва́шихъ: во пло́ти ꙗ҆́кѡ а҆́гг҃ли на  землѝ показа́стесѧ, поще́нїемъ насажде́ни бы́сте ꙗ҆́кѡ  древа̀ при вода́хъ воздержа́нїѧ, напое́ни стрꙋѧ́ми сле́зъ  ва́шихъ, и҆ скве́рнꙋ ѡ҆мы́сте. сегѡ̀ ра́ди ꙗ҆ви́стесѧ  прїѧ́тєлища бж҃їѧ дх҃а, ѳео́дѡре и҆ даві́де, и҆  кѡнстанті́не, моли́те хрⷭ҇та̀ бг҃а, сп҃сти́сѧ дꙋша́мъ  на́шымъ. 
Конда́къ, гла́съ и҃: 
Ꙗ҆ви́стесѧ свѣти́льницы всесвѣ́тлїи, во пло́ти ꙗ҆́кѡ  а҆́гг҃ли: и҆ ꙗ҆́кѡ жи́зни древеса̀ ра̑йскаѧ, поще́нїемъ,  бдѣ́нїемъ, и҆ вѣ́рою возраща́еми, процвѣлѝ є҆стѐ:  моли́твами ва́шими нбⷭ҇ныѧ бл҃года́ти прїе́мше (с. п҃)  вра́чеве крѣ́пцы ꙗ҆́вльшесѧ, и҆сцѣлѧ́ете недꙋ́гꙋющихъ  дꙋ́шы, съ вѣ́рою прибѣга́ющихъ къ ра́цѣ моще́й ва́шихъ,  чꙋдотво́рцы сла́внїи, ѳео́дѡре, даві́де и҆ кѡнстанті́не:  моли́те хрⷭ҇та̀ бг҃а грѣхѡ́въ ѡ҆ставле́нїе дарова́ти,  вѣ́рою и҆ любо́вїю чтꙋ́щымъ па́мѧть ва́шꙋ. 
к҃. 🕃 Ст҃а́гѡ великомч҃нка є҆ѵста́ѳїа, и҆ и҆̀же  съ ни́мъ. 
На Гдⷭ҇и воззва́хъ, стїхи̑ры пра́здника г҃: И҆ ст҃а́гѡ  г҃, гла́съ д҃. Подо́бенъ: Да́лъ є҆сѝ зна́менїе: Сла́ва,  ст҃а́гѡ, гла́съ в҃: Вторы́й і҆́ѡвъ є҆ѵста́ѳїй: И҆ ны́нѣ,  пра́здника, гла́съ то́йже: Рꙋ́къ премѣне́нїе: На стїхо́внѣ  пра́здника: Сла́ва, ст҃а́гѡ, гла́съ ѕ҃: А҆дама́нтъ дꙋше́ю:  И҆ ны́нѣ, пра́здника, гла́съ то́йже: Крⷭ҇те хрⷭ҇то́въ: 
Тропа́рь, гла́съ д҃: 
Мч҃нцы твоѝ гдⷭ҇и, во страда́нїихъ свои́хъ вѣнцы̀  прїѧ́ша нетлѣ̑нныѧ ѿ тебѐ бг҃а на́шегѡ: и҆мꙋ́ще бо  крѣ́пость твою̀ мꙋчи́телей низложи́ша, сокрꙋши́ша и҆  де́мѡнѡвъ немощны̑ѧ де́рзѡсти. тѣ́хъ моли́твами сп҃сѝ  дꙋ́шы на́шѧ. 
Сла́ва, и҆ ны́нѣ, пра́здника. 
На оу҆́трени, на Бг҃ъ гдⷭ҇ь, тропа́рь пра́здника,  два́жды. Сла́ва, мч҃нкѡвъ: И҆ ны́нѣ, пра́здника. И҆  ѻ҆бы̑чныѧ каѳі̑смы: и҆ сѣда́льны пра́здника. Канѡ́нъ  пра́здника, со і҆рмосо́мъ на ѕ҃: И҆ ст҃а́гѡ на ѕ҃: гла́съ  д҃. По г҃-й пѣ́сни, конда́къ и҆ і҆́косъ пра́здника и҆  сѣда́ленъ ст҃а́гѡ, гла́съ и, два́жды. Сла́ва, и҆ ны́нѣ,  пра́здника, гла́съ то́йже. По ѕ҃-й пѣ́сни, 
Конда́къ ст҃а́гѡ, гла́съ в҃. Подо́бенъ: Вы́шнихъ и҆щѧ̀: 
Стра́сти хрⷭ҇то́вы ꙗ҆́вѣ подража́въ, и҆ сегѡ̀ и҆спи́въ  оу҆се́рднѡ ча́шꙋ, ѻ҆́бщникъ є҆ѵста́ѳїе, и҆ сла́вы  снаслѣ́дникъ бы́лъ є҆сѝ, ѿ сама́гѡ всѣ́хъ бг҃а  прїе́млѧ съ высоты̀ бж҃е́ственное ѡ҆ставле́нїе. 
(с. п҃ ѡ҆б.) 
И҆ і҆́косъ. По ѳ҃-й пѣ́сни, Свѣти́ленъ ст҃а́гѡ  два́жды: Сла́ва, и҆ ны́нѣ, пра́здника. На хвали́техъ,  стїхи̑ры ст҃а́гѡ, на д҃, самогла́сны: Є҆ди́нъ, гла́съ д҃,  два́жды: и҆ гла́съ ѕ҃, и҆ гла́съ и҃. Сла́ва, гла́съ и҃:  Воинствонача́лїѧ: И҆ ны́нѣ, пра́здника, гла́съ то́йже:  Є҆го́же дре́вле мѡѷсе́й: На стїхо́внѣ, стїхи̑ры  пра́здника. Сла́ва, ст҃а́гѡ, гла́съ и҃: Ꙗ҆́коже па́ѵелъ  зва́нїе: И҆ ны́нѣ, пра́здника, гла́съ то́йже: Гла́съ  прⷪ҇ро́ка твоегѡ̀: На лїтꙋргі́и бл҃жє́нна пра́здника  пѣ́снь н҃-ѧ, на д҃: И҆ ст҃а́гѡ, пѣ́снь ѕ҃-ѧ, на д҃.  Прокі́менъ, гла́съ д҃: Ст҃ы̑мъ и҆̀же сꙋ́ть на землѝ є҆гѡ̀:  Сті́хъ: Предзрѣ́хъ гдⷭ҇а предо мно́ю вы́нꙋ: А҆по́столъ ко  є҆фесе́ємъ, зача́ло сл҃г: Возмога́йте ѡ҆ гдⷭ҇ѣ:  А҆ллилꙋ́їа, гла́съ д҃: Воззва́ша првⷣнїи, и҆ гдⷭ҇ь  оу҆слы́ша и҆̀хъ. Є҆ѵⷢ҇лїе ѿ лꙋкѝ, зача́ло р҃ѕ:  Возложа́тъ на вы̀: Прича́стенъ, Ра́дꙋйтесѧ: 
🕃И҆ ст҃ы́хъ мꙋ́чєникъ и҆ и҆сповѣ̑дникъ,  вели́кагѡ кн҃зѧ мїхаи́ла и҆ болѧ́рина є҆гѡ̀  ѳео́дѡра, черни́говскихъ чꙋдотво́рцєвъ. 
Соверша́етсѧ собо́ръ и҆́хъ, и҆дѣ́же лежа́тъ мѡ́щи  и҆́хъ. 
Тропа́рь, гла́съ д҃: 
Жи́знь ва́шꙋ мꙋ́ченически соверши́вше, и҆сповѣ́данїѧ  вѣнцы̀ оу҆краси́вшесѧ, къ нбⷭ҇нымъ востеко́сте, мїхаи́ле  премꙋ́дре, съ до́блимъ ѳео́дѡромъ, моли́те хрⷭ҇та̀ бг҃а  сохрани́ти ѻ҆те́чество ва́ше, і҆мпера́тора же и҆ лю́ди,  по вели́цѣй є҆гѡ̀ млⷭ҇ти. 
Конда́къ, гла́съ и҃. Подо́бенъ: Взбра́нной: 
Црⷭ҇тво земно́е въ ничто́же вмѣни́въ, сла́вꙋ ꙗ҆́кѡ  преходѧ́щꙋю ѡ҆ста́вилъ є҆сѝ, самозва́нъ прише́дъ къ  подвигѡ́мъ, трⷪ҇цꙋ проповѣ́далъ є҆сѝ пред̾ нечести́вымъ  мꙋчи́телемъ, стрⷭ҇тоте́рпче мїхаи́ле, съ до́блимъ  ѳео́дѡромъ: цр҃ю̀ си́лъ предстоѧ́ще, моли́те без̾ вре́да  сохрани́ти ѻ҆те́чество ва́ше, і҆мпера́тора же и҆ лю́ди,  да ва́съ непреста́ннѡ почита́емъ. 
(с. п҃а) 
к҃а. Ст҃а́гѡ а҆пⷭ҇ла кодра́та, и҆́же въ магнисі́и:  [Слꙋ́жба є҆гѡ̀ пое́тсѧ въ к҃в де́нь сегѡ̀ мѣ́сѧца.] Въ  се́й де́нь ѿдае́тсѧ пра́здникъ чⷭ҇тна́гѡ крⷭ҇та̀. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры пра́здника на ѕ҃, поє́мыѧ на са́мый пра́здникъ.  Сла́ва, и҆ ны́нѣ, пра́здника. А҆́ще сꙋббѡ́та, Сла́ва,  пра́здника: И҆ ны́нѣ, догма́тїкъ настоѧ́щагѡ гла́са. На  стїхо́внѣ стїхи̑ры пра́здника: Сла́ва, и҆ ны́нѣ,  пра́здника. По трист҃о́мъ тропа́рь пра́здника. Є҆ктенїа̀ и҆  ѿпꙋ́стъ. На повече́рїи по трист҃о́мъ, конда́къ пра́здника.  Полꙋ́нощницꙋ же пое́мъ, по ѻ҆бы́чаю съ тропарѝ дневны́ми.  На оу҆́трени, на Бг҃ъ гдⷭ҇ь, тропа́рь пра́здника, три́жды.  По каѳі́смахъ, сѣда́льны пра́здника. Канѡ́нъ пра́здника на  в҃і: І҆рмосы̀ по два́жды. Послѣдѝ і҆рмо́съ то́йже ѻ҆́ба  ли̑ка вкꙋ́пѣ. По г҃-й пѣ́сни, сѣда́ленъ два́жды. По ѕ҃-й  пѣ́сни, конда́къ и҆ і҆́косъ пра́здника. На ѳ҃-й пѣ́сни  Чⷭ҇тнѣ́йшꙋю не пое́мъ, но пое́мъ припѣ́вы пра́здника, а҃- гѡ канѡ́на со і҆рмосо́мъ на и҃: в҃-гѡ канѡ́на со і҆рмосо́мъ  на ѕ҃: І҆рмосы̀ ѻ҆бою̀ канѡ́нѡвъ ѳ҃-ѧ пѣ́сни по два́жды.  Та́же, на схо́дѣ пое́мъ съ припѣ́вомъ і҆рмо́съ: Та́инъ  є҆сѝ: И҆ пото́мъ припѣ́въ, и҆ і҆рмо́съ: Снѣ́дїю дре́ва:  И҆ покло́нъ. Свѣти́ленъ пра́здника, два́жды. На хвали́техъ  стїхи̑ры на д҃: Сла́ва, и҆ ны́нѣ, пра́здника. Славосло́вїе  вели́кое. По трист҃о́мъ, тропа́рь пра́здника. Та́же  є҆ктєнїѝ, и҆ ѿпꙋ́стъ. На часѣ́хъ, тропа́рь и҆ конда́къ  пра́здника. На лїтꙋргі́и, бл҃жє́нна ѿ канѡ́на пѣ́снь ѳ҃- ѧ, на и҃. По вхо́дѣ тропа́рь пра́здника. Сла́ва, и҆ ны́нѣ,  конда́къ пра́здника. Та́же трист҃о́е. Прокі́менъ, А҆ллилꙋ́їа  и҆ Прича́стенъ пра́здника. А҆по́столъ, и҆ є҆ѵⷢ҇лїе днѐ. 
(с. п҃а ѡ҆б.) 
По ѿпꙋще́нїи лїтꙋргі́и: И҆схо́дитъ і҆ере́й съ  кади́ломъ, дїа́конъ со свѣще́ю, и҆ кади́тъ чⷭ҇тны́й крⷭ҇тъ:  и҆ та́кѡ взима́етъ і҆ере́й чⷭ҇тны́й крⷭ҇тъ съ блю́домъ на  главꙋ̀, и҆ вно́ситъ є҆го̀ во ст҃ы́й ѻ҆лта́рь ца́рскими  две́рьми, пред̾идꙋ́щꙋ же пред̾ ни́мъ дїа́конꙋ со свѣще́ю,  и҆ кади́тъ чⷭ҇тны́й крⷭ҇тъ. Та́же полага́етъ і҆ере́й  чⷭ҇тны́й крⷭ҇тъ на ст҃ы́й прⷭ҇то́лъ, и҆ кади́тъ є҆гѡ̀  крⷭ҇тоѡбра́знѡ. И҆ та́кѡ ѿдае́тсѧ пра́здникъ чⷭ҇тна́гѡ  крⷭ҇та̀. 
🕅 Подоба́етъ вѣ́дати: А҆́ще слꙋчи́тсѧ ѿда́нїе  воздви́женїѧ чⷭ҇тна́гѡ крⷭ҇та̀ въ недѣ́лю: Въ сꙋббѡ́тꙋ на  ма́лѣй вече́рни, стїхи̑ры воскрⷭ҇ны. На стїхо́внѣ стїхи́ра  воскрⷭ҇на, и҆ пра́здника стїхо́вна, съ припѣ́вы свои́ми  вели́кїѧ вече́рни. Сла́ва, и҆ ны́нѣ, пра́здника. Тропа́рь  воскрⷭ҇нъ: Сла́ва, и҆ ны́нѣ, пра́здника. На вели́цѣй  вече́рни: По ѻ҆бы́чной каѳі́смѣ, На Гдⷭ҇и воззва́хъ  стїхи̑ры воскрⷭ҇ны г҃, и҆ а҆нато́лїевъ а҃: и҆ пра́здника,  ѕ҃: поє́мыѧ на са́мый пра́здникъ. Сла́ва, пра́здника: И҆  ны́нѣ, бг҃оро́диченъ а҃-й гла́са. На лїті́и стїхи̑ры и҆  Сла́ва, и҆ ны́нѣ, пра́здника. На стїхо́внѣ, стїхи̑ры  воскрⷭ҇ны: Сла́ва, и҆ ны́нѣ, пра́здника. На бл҃гослове́нїи  хлѣ́бѡвъ, тропа́рь: Бцⷣе дв҃о: два́жды. И҆ пра́здника,  є҆ди́ножды. И҆ чте́нїе въ посла́нїихъ а҆пⷭ҇льскихъ. На  оу҆́трени, на Бг҃ъ гдⷭ҇ь, тропа́рь воскрⷭ҇нъ два́жды:  Сла́ва, и҆ ны́нѣ, пра́здника. По каѳі́смахъ сѣда́льны  воскрⷭ҇ны съ бг҃оро́дичны и҆́хъ. И҆ чте́нїе въ толково́мъ  є҆ѵⷢ҇лїи, недѣ́лѧ по воздви́женїи. И҆ непоро́чны: И҆  ѵ҆пакоѝ гла́са. И҆ чте́нїе, недѣ́лѧ рѧ́дъ. Степє́нна, и҆  прокі́менъ гла́са: и҆ Всѧ́кое дыха́нїе: Є҆ѵⷢ҇лїе  воскрⷭ҇ное. Воскрⷭ҇нїе хрⷭ҇то́во: ѱало́мъ н҃. Стїхи́ра  воскрⷭ҇на, и҆ про́чее по ѻ҆бы́чаю. Канѡ́нъ воскрⷭ҇нъ, со  і҆рмосо́мъ на д҃: и҆ бцⷣы на два̀: и҆ пра́здника на и҃.  Катава́сїа пра́здника. По г҃-й пѣ́сни, (с. п҃в) конда́къ и҆  і҆́косъ пра́здника, и҆ сѣда́ленъ два́жды. И҆ чте́нїе  пра́здника. По ѕ҃-й пѣ́сни конда́къ и҆ і҆́косъ воскрⷭ҇нъ,  и҆ про́логъ. На ѳ҃-й пѣ́сни пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ. Сла́ва, и҆ ны́нѣ, пра́здника. На  хвали́техъ стїхи̑ры воскрⷭ҇ны д҃. И҆ пра́здника д҃, со  сла́внымъ, съ припѣ́вы пра́здника. Сла́ва, стїхи́ра  є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ:  Славосло́вїе вели́кое. По трист҃о́мъ тропа́рь воскрⷭ҇нъ. И҆  є҆ктєнїѝ. И҆ ѡ҆глаше́нїе стꙋді́тово. И҆ и҆схожде́нїе  ѻ҆бы́чное въ притво́ръ, и҆ ча́съ а҃-й. И҆ коне́чный  ѿпꙋ́стъ. На часѣ́хъ, тропа́рь воскрⷭ҇нъ: Сла́ва,  пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ, конда́къ пра́здника, и҆ воскрⷭ҇нъ глаго́лемъ  премѣнѧ́юще. На лїтꙋргі́и, бл҃жє́нна гла́са, на ѕ҃: И҆  пра́здника, пѣ́снь ѳ҃, на д҃. По вхо́дѣ, тропа́рь  воскрⷭ҇нъ, и҆ пра́здника: Сла́ва, конда́къ воскрⷭ҇нъ: И҆  ны́нѣ, пра́здника. Прокі́менъ днѐ, и҆ пра́здника.  А҆по́столъ, и҆ є҆ѵⷢ҇лїе недѣ́ли по воздви́женїи, и҆ днѐ.  А҆ллилꙋ́їа, и҆ прича́стенъ пра́здника, и҆ днѐ. 
🕂 Въ то́йже де́нь па́мѧть и҆́же во ст҃ы́хъ ѻ҆тца̀  на́шегѡ дими́трїа, митрополі́та росто́вскагѡ. 
Тропа́рь, гла́съ и҃: 
Правосла́вїѧ ревни́телю, и҆ раско́ла и҆скорени́телю,  рѡссі́йскїй цѣле́бниче, и҆ но́вый къ бг҃ꙋ моли́твенниче,  списа́ньми твои́ми бꙋ́ихъ оу҆цѣломꙋ́дрилъ є҆сѝ,  цѣвни́це дꙋхо́внаѧ, дими́трїе бл҃же́нне, молѝ хрⷭ҇та̀ бг҃а  сп҃сти́сѧ і҆мпера́торꙋ на́шемꙋ нїкола́ю  а҆леѯа́ндровичꙋ, и҆ всемꙋ̀ наслѣ́дїю и҆ держа́вѣ  є҆гѡ̀. 
Конда́къ, гла́съ то́йже: 
Ѕвѣздꙋ̀ рѡссі́йскꙋю ѿ кі́ева возсїѧ́вшꙋю, и҆ чрез̾  но́въградъ сѣ́верскїй въ росто́въ дости́гшꙋю, всю́ же  странꙋ̀ сїю̀ оу҆че́ньми и҆ чꙋдесы̀ ѡ҆зари́вшꙋю,  оу҆бл҃жи́мъ златослове́снаго оу҆чи́телѧ дими́трїа (с. п҃в  ѡ҆б.). то́й бо всѣ̑мъ всѧ̑ написа̀, ꙗ҆̀же къ  наставле́нїю, да всѣ́хъ прїѡбрѧ́щетъ ꙗ҆́коже па́ѵелъ  хрⷭ҇тꙋ̀, и҆ сп҃се́тъ правовѣ́рїемъ дꙋ́шы на́шѧ. 
[зрѝ] Вѣ́домо же бꙋ́ди: Ꙗ҆́кѡ по ѿда́нїи пра́здника  чⷭ҇тна́гѡ крⷭ҇та̀, ѿ к҃а-гѡ днѐ септе́мврїа мѣ́сѧца,  начина́емъ стїхосло́вити на оу҆́трени по г҃ каѳі́смѣ:  твори́мъ же и҆ чтє́нїѧ д҃, кромѣ̀ про́лога. На вече́рни,  стїхологисꙋ́емъ каѳі́смꙋ: Ко гдⷭ҇ꙋ внегда̀ скорбѣ́ти мѝ:  А҆́ще ли бꙋ́детъ вели́кїй ст҃ы́й, и҆мѣ́ѧй полѷеле́й,  стїхосло́вимъ на оу҆́трени двѣ̀ каѳі̑смы: а҆ на вече́рни  рѧдовꙋ́ю г҃-ю. Сїѐ оу҆́бѡ вѣ́стно да бꙋ́детъ: ꙗ҆́кѡ ѿ  недѣ́ли нача́ло взе́млетъ ѱалти́рь: сїе́ же ѿ  понедѣ́льника сотворѧ́етсѧ, г҃ каѳі́смы по всѧ̑ дни̑ до к҃- гѡ днѐ деке́мврїа мѣ́сѧца. Въ недѣ́лѧхъ же на оу҆́трени  стїхосло́вимъ по двѣ̀ каѳі̑смы. Прилага́емъ же и҆  полѷеле́й по всѧ̑ недѣ̑ли, до к҃-гѡ деке́мврїа. Ѿ к҃-гѡ  же деке́мврїа, не пое́тсѧ полѷеле́й, до д҃і-гѡ  і҆аннꙋа́рїа, до́ндеже ѿдае́тсѧ пра́здникъ бг҃оѧвле́нїѧ,  кромѣ̀ вели́кагѡ ст҃а́гѡ и҆мꙋ́щагѡ полѷеле́й: а҆ ѿ д҃і- гѡ і҆аннꙋа́рїа пое́мъ полѷеле́й по всѧ̑ недѣ̑ли, да́же до  недѣ́ли сыропꙋ́стныѧ. [зрѝ] Катава́сїа ѿ дне́сь пое́тсѧ:  Ѿве́рзꙋ оу҆ста̀ моѧ̑: до к҃а-гѡ ное́мврїа. 
к҃в. Ст҃а́гѡ сщ҃енномч҃нка фѡ́ки, є҆пⷭ҇кпа  сїнопі́йскагѡ: И҆ ст҃а́гѡ прⷪ҇ро́ка і҆ѡ́ны: И҆  прпⷣбнагѡ і҆ѡ́ны пресвѵ́тера, ѻ҆тца̀ ѳеофа́нова,  творца̀ канѡ́нѡвъ, и҆ ѳео́дѡра начерта́ннагѡ. 
Стїхи̑ры а҆пⷭ҇ла, г҃: И҆ мч҃нка, г҃: Сла́ва, мч҃нка,  гла́съ д҃: И҆змла́да бы́лъ є҆сѝ: И҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха. 
(с. п҃г) 
Тропа́рь а҆пⷭ҇ла, гла́съ г҃: 
А҆пⷭ҇ле ст҃ы́й кодра́те, молѝ млⷭ҇тиваго бг҃а, да  прегрѣше́нїй ѡ҆ставле́нїе пода́стъ дꙋша́мъ на́шымъ. 
Сла́ва, фѡ́ки, гла́съ д҃: И҆ нра́вѡмъ прича́стникъ:  Сегѡ̀ мѣ́сѧца въ г҃-й де́нь. 
комм.Слꙋ́жба прⷪ҇ро́ка і҆ѡ́ны, и҆ прпⷣбнагѡ і҆ѡ́ны,  пое́тсѧ на повече́рїи. 
На оу҆́трени, на Бг҃ъ гдⷭ҇ь, тропа́рь а҆пⷭ҇ла два́жды:  Сла́ва, мч҃нка: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. И҆ ѻ҆бы̑чныѧ каѳі̑смы. И҆ сѣда́льны  ѻ҆ктѡ́иха. И҆ чте́нїе. Канѡ́нъ ѻ҆ктѡ́иха є҆ди́нъ: И҆  ст҃ы́хъ два̀, на и҃. А҆пⷭ҇ла, гла́съ в҃: И҆ мч҃нка, гла́съ  д҃. По г҃-й пѣ́сни, 
Конда́къ мч҃нка, гла́съ ѕ҃. Подо́бенъ: Є҆́же ѡ҆ на́съ: 
Ꙗ҆́кѡ а҆рхїере́й приносѧ̀, ѻ҆́ч҃е, жє́ртвы, на  коне́цъ себѐ прине́слъ є҆сѝ же́ртвꙋ живꙋ́ю,  свидѣ́тельствовавъ зако́ннѡ ѡ҆ хрⷭ҇тѣ̀ бз҃ѣ, ѿ а҆́гг҃лъ  оу҆крѣплѧ́емь, и҆ сме́рть и҆зволѧ́ѧ, сы́й съ вопїю́щими  тебѣ̀: прїидѝ, фѡ́ко, съ на́ми, и҆ никто́же на ны̀. 
И҆ і҆́косъ, и҆ сѣда́ленъ а҆пⷭ҇ла: Сла́ва. мч҃нка. По  ѕ҃-й пѣ́сни, 
Конда́къ а҆пⷭ҇ла, гла́съ и҃. Подо́бенъ: ꙗ҆́кѡ нача́тки: 
Ꙗ҆́кѡ сщ҃еннонача́льника чⷭ҇тна, и҆ страда́льца  твердѣ́йша, вселе́ннаѧ прино́ситъ тебѣ̀, гдⷭ҇и, кодра́та  а҆пⷭ҇ла, и҆ пѣ́сньми почита́етъ чⷭ҇тнꙋ́ю є҆гѡ̀ па́мѧть,  просѧ́щи всегда̀ прегрѣше́нїй ѡ҆ставле́нїѧ, тѣ́мъ  дарова́тисѧ пою́щымъ є҆го̀, бл҃гоꙋтро́бне. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆  а҆пⷭ҇ла: Сла́ва, мч҃нка. На стїхо́внѣ ѻ҆ктѡ́иха. По  трист҃о́мъ тропа́рь а҆пⷭ҇ла: Сла́ва, мч҃нка. На лїтꙋргі́и,  прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть  прпⷣбныхъ є҆гѡ̀. Сті́хъ: Что̀ возда́мъ гдⷭ҇ви: А҆по́столъ  ко є҆вре́ємъ, зача́ло та҃і: И҆мꙋ́ще а҆рхїере́а вели́ка:  А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ въ  пра́вдꙋ: Є҆ѵⷢ҇лїе і҆ѡа́нна, зача́ло л҃ѕ: А҆́зъ є҆́смь  две́рь: Прича́стенъ, Въ па́мѧть вѣ́чнꙋю. 
(с. п҃г ѡ҆б.) 
к҃г. 🕃 Зача́тїе чⷭ҇тна́гѡ сла́внагѡ прⷪ҇ро́ка,  прⷣте́чи и҆ крⷭ҇ти́телѧ гдⷭ҇нѧ і҆ѡа́нна. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃, гла́съ д҃: Подо́бенъ: Зва́нный свы́ше:  Сщ҃е́нствꙋѧ бж҃е́ственный заха́рїе: Сла́ва, гла́съ ѕ҃: Ѿ  непло́днагѡ дне́сь чре́ва: И҆ ны́нѣ, бг҃оро́диченъ: Кто̀  тебѐ не оу҆бл҃жи́тъ: На стїхо́внѣ стїхи̑ры, гла́съ ѕ҃.  Подо́бенъ: Всю̀ ѿложи́вше: И҆дꙋ́щꙋ во ст҃а̑ѧ ст҃ы́хъ: съ  припѣ́вы. Сла́ва, гла́съ то́йже, самогла́сенъ: А҆́гг҃лъ  и҆з̾ непло́дныхъ ложе́снъ: И҆ ны́нѣ, бг҃оро́диченъ:  Никто́же притека́ѧй: 
Тропа́рь, гла́съ д҃: 
Пе́рвѣе неражда́ющаѧ непло́ды возвесели́сѧ: се́ бо  зачала̀ є҆сѝ со́лнца свѣти́льника ꙗ҆́вѣ, просвѣща́ти  и҆мꙋ́ща всю̀ вселе́ннꙋю, слѣпото́ю недꙋ́гꙋющꙋю. ликꙋ́й  заха́рїе, вопїѧ̀ со дерзнове́нїемъ: прⷪ҇ро́къ вы́шнѧгѡ  є҆́сть, хотѧ́й роди́тисѧ. 
Сла́ва, и҆ ны́нѣ, бг҃оро́диченъ: Є҆́же ѿ вѣ́ка  оу҆тае́ное: На повече́рїи, по трист҃о́мъ конда́къ  прⷣте́чи. На оу҆́трени, на Бг҃ъ гдⷭ҇ь, тропа́рь два́жды.  Сла́ва, и҆ ны́нѣ: Є҆́же ѿ вѣ́ка: По а҃-й каѳі́смѣ,  сѣда́ленъ, гла́съ є҃. Подо́бенъ: Собезнача́льное:  Є҆лїсаве́тъ непло́дствїѧ: два́жды. Сла́ва, и҆ ны́нѣ,  бг҃оро́диченъ. По в҃-й каѳі́смѣ, сѣда́ленъ, гла́съ д҃.  Подо́бенъ: Ско́рѡ предварѝ: Го́рлица пꙋстыннолю́бнаѧ:  два́жды. Сла́ва, и҆ ны́нѣ, бг҃оро́диченъ. Ѻ҆́ба канѡ́на  ѻ҆ктѡ́иха, без̾ мч҃нчнѡвъ: И҆ ст҃а́гѡ на ѕ҃, гла́съ ѕ҃.  Катава́сїа, Ѿве́рзꙋ оу҆ста̀ моѧ̑: По г҃-й пѣ́сни  сѣда́ленъ, гла́съ д҃, два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Весели́тсѧ свѣ́тлѡ заха́рїа вели́кїй, со всесла́вною  є҆лїсаве́тою сопрꙋ́жницею, досто́йнѡ зачина́юще і҆ѡа́нна  прⷣте́чꙋ: є҆го́же а҆рха́гг҃лъ (с. п҃д) бл҃говѣстѝ  ра́дꙋѧсѧ, и҆ человѣ́цы достодо́лжнѡ почти́мъ, ꙗ҆́кѡ  таи́нника бл҃года́ти. 
И҆ і҆́косъ: и҆ про́логъ. По ѳ҃-й пѣ́сни, свѣти́ленъ  прⷣте́чи, два́жды: Подо́бенъ, Со оу҆ч҃нкѝ: Прⷣте́чево  сла́вное зача́тїе: Сла́ва, и҆ ны́нѣ, бг҃оро́диченъ. На  хвали́техъ, стїхи̑ры на д҃: гла́съ а҃. Подо́бенъ: Нбⷭ҇ныхъ  чинѡ́въ: Весели́тсѧ тва́рь въ зача́тїи твое́мъ: Сла́ва, и҆  ны́нѣ, гла́съ ѕ҃, самогла́сенъ: Є҆лїсаве́тъ зача́тъ:  Славосло́вїе вели́кое. По трист҃о́мъ тропа́рь ст҃а́гѡ:  Сла́ва, и҆ ны́нѣ, Є҆́же ѿ вѣ́ка: Є҆ктєнїѝ. И҆  ѿпꙋ́стъ, И҆ ча́съ а҃-й. И҆ коне́чный ѿпꙋ́стъ. 
[зрѝ] [Ѡ҆ славосло́вїи же вели́комъ да не почꙋди́шисѧ.  Возмо́жно оу҆́бѡ є҆́сть, ꙗ҆́коже оу҆ста́въ  и҆з̾ѧвлѧ́етъ, и҆ ѻ҆смогла́сникꙋ пѣва́емꙋ, и҆ Гдⷭ҇ви  пои́мъ, глаго́лемꙋ, сотвори́ти и҆ вели́кое славосло́вїе.] На  лїтꙋргі́и, бл҃жє́нна ѿ канѡ́на пѣ́снь г҃-ѧ, и҆ ѕ҃-ѧ.  Прокі́менъ, гла́съ з҃: Возвесели́тсѧ првⷣникъ: Сті́хъ:  Оу҆слы́ши, бж҃е, гла́съ мо́й: А҆по́столъ къ гала́тѡмъ,  зача́ло с҃і, ѿ полꙋ̀: А҆враа́мъ два̀ сы́на и҆мѣ̀:  А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ  процвѣте́тъ: Сті́хъ: Насажде́ни въ домꙋ̀ гдⷭ҇ни: Є҆ѵⷢ҇лїе  лꙋкѝ, зача́ло в҃: Бы́сть во дни̑ и҆́рѡда царѧ̀ і҆ꙋде́йска:  Коне́цъ: Поноше́нїе моѐ въ человѣ́цѣхъ. Прича́стенъ, Въ  па́мѧть вѣ́чнꙋю бꙋ́детъ првⷣникъ: 
к҃д. 🕃 Ст҃ы́ѧ первомч҃нцы и҆ равноапⷭ҇льныѧ  ѳе́клы. 
На Гдⷭ҇и воззва́хъ, стїхи̑ры на ѕ҃, гла́съ и҃.  подо́бенъ: Гдⷭ҇и, а҆́ще и҆ на сꙋди́щи: Сла́ва, гла́съ ѕ҃:  Стрⷭ҇тоте́рпческими боре́нїи: На стїхо́внѣ ѻ҆ктѡ́иха:  Сла́ва, ст҃ы́ѧ, гла́съ и҃: Львѡ́въ стремле́нїе: 
(с. п҃д ѡ҆б.) 
Тропа́рь, гла́съ д҃: 
Словесє́мъ па́ѵлѡвымъ наꙋчи́вшисѧ, бг҃оневѣ́стнаѧ  ѳе́кло, и҆ вѣ́рою оу҆тверди́вшисѧ ѿ петра̀ бг҃озва́ннаѧ,  первомч҃нца ꙗ҆ви́ласѧ є҆сѝ и҆ первострада́льница въ  жена́хъ: возшла̀ є҆сѝ на пла́мень ꙗ҆́кѡ на мѣ́сто  бл҃гоцвѣтꙋ́щее, ѕвѣ́ри и҆ ю҆нцы̀ оу҆страши́шасѧ тебѐ,  воѡрꙋжи́сѧ бо крⷭ҇то́мъ: тѣ́мъ молѝ, всехва́льнаѧ, хрⷭ҇та̀  бг҃а, сп҃сти́сѧ дꙋша́мъ на́шымъ. 
На оу҆́трени, на Бг҃ъ гдⷭ҇ь, тропа́рь два́жды. И҆  ѻ҆бы̑чныѧ каѳі̑смы: и҆ сѣда́льны ѻ҆ктѡ́иха: и҆ чте́нїе.  Ѻ҆́ба канѡ́на ѻ҆ктѡ́иха, без̾ мч҃ничнѡвъ: и҆ ст҃ы́ѧ на  ѕ҃, гла́съ и҃. По г҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Дѣ́вства добро́тою просїѧ́ла є҆сѝ, и҆ мч҃нчества  вѣнце́мъ оу҆краси́ласѧ є҆сѝ, а҆пⷭ҇льствꙋ ввѣрѧ́ешисѧ,  дѣ́во, ꙗ҆́кѡ пресла́внаѧ: и҆ ѻ҆гнѧ̀ оу҆́бѡ пла́мень въ  ро́сꙋ преложи́ла є҆сѝ, ю҆нца́ же ꙗ҆́рость мл҃твою твое́ю  оу҆кроти́ла є҆сѝ, ꙗ҆́кѡ первострада́льнаѧ. 
Та́же сѣда́ленъ ст҃ы́ѧ, два́жды: Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Оу҆ѧзви́вши твоѐ се́рдце добродѣ́во, любо́вїю  хрⷭ҇то́вою, ѡ҆брꙋ́чника вре́меннаго ꙗ҆́кѡ небрего́ма  преѡби́дѣла є҆сѝ, и҆ на ѻ҆́гнь дерзнꙋ́ла є҆сѝ:  ѕвѣре́й же оу҆ста̀ загради́ла є҆сѝ, и҆ спа́сшисѧ ѿ  ни́хъ прилѣжа́ше па́ѵла и҆́щꙋщи, ѳе́кло первострада́льнаѧ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, ст҃ы́ѧ. На хвали́техъ стїхи̑ры самогла́сны, на д҃:  Сла́ва, гла́съ а҃: Страда́льческїй по́двигъ: И҆ ны́нѣ,  бг҃оро́диченъ. На стїхо́внѣ ѻ҆ктѡ́иха. Сла́ва, гла́съ в҃:  Прїиди́те мч҃нколю́бцы: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На лїтꙋргі́и, бл҃жє́нна ѻ҆ктѡ́иха, на  д҃: И҆ ст҃ы́ѧ пѣ́снь г҃-ѧ, на д҃. Прокі́менъ гла́съ д҃:  Ди́венъ бг҃ъ во ст҃ы́хъ (с. п҃є) свои́хъ, бг҃ъ і҆и҃левъ.  Сті́хъ: Въ цр҃квахъ бл҃гослови́те бг҃а: А҆по́столъ къ  тїмоѳе́ю, зача́ло сч҃ѕ: Ча́до тїмоѳе́е, послѣ́довалъ є҆сѝ  моемꙋ̀ оу҆че́нїю: А҆ллилꙋ́їа, гла́съ а҃: Терпѧ̀ потерпѣ́хъ  гдⷭ҇а: Є҆ѵⷢ҇лїе матѳе́а, зача́ло р҃д: Оу҆подо́бисѧ  црⷭ҇твїе нбⷭ҇ное десѧти́мъ дѣ́вамъ: Прича́стенъ: Ра́дꙋйтесѧ  првⷣнїи. 
к҃є. Прпⷣбныѧ ма́тере на́шеѧ є҆ѵфросѵ́нїи. 
Стїхи̑ры ѻ҆ктѡ́иха г҃: И҆ ст҃ы́ѧ, г҃, гла́съ є҃.  Подо́бенъ: Прпⷣбне ѻ҆́тче: Сла́ва, гла́съ в҃,  самогла́сенъ: Чи́стое чистоты̀ твоеѧ̀: На стїхо́внѣ  ѻ҆ктѡ́иха. Сла́ва, ст҃ы́ѧ, гла́съ ѕ҃: Прїиди́те  любодѣ́вственнїи: Тропа́рь, гла́съ и҃: Въ тебѣ̀ мт҃и:  сегѡ̀ мѣ́сѧца въ а҃і де́нь. На оу҆́трени, ѻ҆́ба канѡ́на  ѻ҆ктѡ́иха: И҆ ст҃ы́ѧ на д҃, гла́съ є҃. По г҃-й пѣ́сни,  сѣда́ленъ, ст҃ы́ѧ. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вы́шнюю жи́знь возжелѣ́вши полꙋчи́ти, до́льнюю  сла́дость тща́тельнѡ ѡ҆ста́вила є҆сѝ, и҆ самꙋ́ю себѐ  смѣси́ла є҆сѝ посредѣ̀ мꙋже́й краснѣ́йшаѧ: хрⷭ҇та́ бо  ра́ди жениха̀ твоегѡ̀ ѡ҆ ѡ҆брꙋ́чницѣ привре́менномъ  небрегла̀ є҆сѝ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, ст҃ы́ѧ. 
🕂 И҆ прпⷣбнагѡ ѻ҆тца̀ на́шегѡ се́ргїа и҆гꙋ́мена,  ра́донежскагѡ чꙋдотво́рца. 
Соверша́етсѧ собо́ръ є҆гѡ̀ и҆ во ѻ҆би́тели є҆гѡ̀ и҆  во хра́мѣхъ, въ про́чихъ же полѷеле́й. 
Тропа́рь, гла́съ д҃: 
И҆́же добродѣ́телей подви́жникъ, ꙗ҆́кѡ и҆́стинный  во́инъ хрⷭ҇та̀ бг҃а, на стра̑сти вельмѝ подвиза́лсѧ є҆сѝ  въ жи́зни вре́меннѣй, въ пѣ́нїихъ, бдѣ́нїихъ же и҆  поще́нїихъ ѡ҆́бразъ бы́въ твои̑мъ (с. п҃є ѡ҆б.)  оу҆ченикѡ́мъ: тѣ́мже и҆ всели́сѧ въ тѧ̀ прест҃ы́й дх҃ъ,  є҆гѡ́же дѣ́йствїемъ свѣ́тлѡ оу҆кра́шенъ є҆сѝ. но  ꙗ҆́кѡ и҆мѣ́ѧй дерзнове́нїе ко ст҃ѣ́й трⷪ҇цѣ, помина́й  ста́до, є҆́же собра́лъ є҆сѝ мꙋ́дре, и҆ не забꙋ́ди  ꙗ҆́коже ѡ҆бѣща́лсѧ є҆сѝ, посѣща́ѧ ча́дъ твои́хъ,  се́ргїе преподо́бне ѻ҆́тче на́шъ. 
Конда́къ, гла́съ и҃. Подо́бенъ: Взбра́нной: 
Хрⷭ҇то́вою любо́вїю оу҆ѧзви́всѧ, прпⷣбне, и҆ томꙋ̀  невозвра́тнымъ жела́нїемъ послѣ́довавъ, всѧ́кое  наслажде́нїе плотско́е возненави́дѣлъ є҆сѝ, и҆ ꙗ҆́кѡ  со́лнце ѻ҆те́чествꙋ твоемꙋ̀ возсїѧ́лъ є҆сѝ: тѣ́мъ и҆  хрⷭ҇то́съ да́ромъ чꙋде́съ ѡ҆богати́ тѧ. помина́й на́съ  чтꙋ́щихъ пресвѣ́тлꙋю па́мѧть твою̀, да зове́мъ тѝ:  ра́дꙋйсѧ, се́ргїе бг҃омꙋ́дре. 
к҃ѕ. 🕁  Преставле́нїе ст҃а́гѡ а҆пⷭ҇ла и҆  є҆ѵⷢ҇лі́ста і҆ѡа́нна бг҃осло́ва. 
На ма́лѣй вече́рни, стїхи̑ры на д҃, гла́съ в҃.  Подо́бенъ: Є҆гда̀ ѿ дре́ва: Сла́ва, гла́съ то́йже,  самогла́сенъ: А҆пⷭ҇лѡвъ ве́рхъ: И҆ ны́нѣ, бг҃оро́диченъ. На  стїхо́внѣ стїхи̑ры, гла́съ а҃. Подо́бенъ: Всехва́льнїи  мч҃нцы: съ припѣ́вы и҆́хъ: а҃-й: Во всю̀ зе́млю и҆зы́де  вѣща́нїе и҆́хъ, и҆ въ концы̀ вселе́нныѧ глаго́лы и҆́хъ. в҃- й, Нб҃са̀ повѣ́даютъ сла́вꙋ бж҃їю, творе́нїе же рꙋкꙋ̀  є҆гѡ̀ возвѣща́етъ тве́рдь. Сла́ва, гла́съ в҃: Бг҃осло́ве  дѣ́вственниче: И҆ ны́нѣ, бг҃оро́диченъ, гла́съ то́йже:  Всѐ оу҆пова́нїе моѐ: 
Тропа́рь, гла́съ в҃: 
А҆пⷭ҇ле хрⷭ҇тꙋ̀ бг҃ꙋ возлю́бленне, оу҆скорѝ и҆зба́вити  лю́ди без̾ѿвѣ́тны, прїе́млетъ тѧ̀ припада́юща, и҆́же  па́дша на пе́рси прїе́мый: є҆го́же молѝ, бг҃осло́ве, и҆  належа́щꙋю мглꙋ̀ ꙗ҆зы́кѡвъ разгна́ти, просѧ̀ на́мъ ми́ра и҆  ве́лїѧ млⷭ҇ти. 
(с. п҃ѕ) 
Сла́ва, и҆ ны́нѣ: Всѧ̑ па́че смы́сла: Є҆ктенїа̀  ма́лаѧ, и҆ ѿпꙋ́стъ. На вели́цѣй вече́рни, по ѻ҆бы́чномъ  ѱалмѣ̀, стїхосло́вимъ, Бл҃же́нъ мꙋ́жъ, а҃-й а҆нтїфѡ́нъ.  На Гдⷭ҇и воззва́хъ, стїхи̑ры на и҃, гла́съ а҃, подо́бенъ:  Нбⷭ҇ныхъ чинѡ́въ: Зри́тель неизрече́нныхъ ѿкрове́нїй:  Сла́ва, гла́съ в҃: Сн҃а гро́мова: И҆ ны́нѣ: Пре́йде сѣ́нь:  Вхо́дъ. Прокі́менъ днѐ. И҆ чтє́нїѧ г҃: а҃-е, Собо́рнагѡ  посла́нїѧ і҆ѡа́ннова: Возлю́бленнїи, а҆́ще се́рдце на́ше:  в҃-е, Возлю́бленнїи, а҆́ще си́це: г҃-е, Возлю́бленнїи, а҆́ще  кто̀ рече́тъ, ꙗ҆́кѡ люблю̀ бг҃а: На лїті́и, стїхи́ра  хра́ма: Та́же а҆пⷭ҇ла, гла́съ а҃: Рѣ́ки бг҃осло́вїѧ:  Сла́ва, гла́съ д҃: Возле́гъ на пе́рси: И҆ ны́нѣ,  бг҃оро́диченъ, гла́съ то́йже Со ѻ҆ц҃е́мъ и҆ дх҃омъ: и҆  ѻ҆бы̑чныѧ мл҃твы лїті́и. На стїхо́внѣ стїхи̑ры, гла́съ д҃,  подо́бенъ: Зва́нный свы́ше: съ припѣ́вы и҆́хъ. Сла́ва,  гла́съ ѕ҃: А҆пⷭ҇ле хрⷭ҇то́въ: И҆ ны́нѣ: Творе́цъ и҆  и҆зба́витель: На бл҃гослове́нїи хлѣ́бѡвъ тропа́рь, гла́съ  в҃: А҆пⷭ҇ле хрⷭ҇тꙋ̀ бг҃ꙋ: два́жды, пи́санъ на ма́лѣй  вече́рни. И҆ Бцⷣе дв҃о, є҆ди́ножды. И҆ бꙋ́ди и҆́мѧ гдⷭ҇не,  съ пѣ́нїемъ, три́жды. Ѱало́мъ л҃г: Бл҃гословлю̀ гдⷭ҇а:  Коне́цъ: Не лиша́тсѧ всѧ́кагѡ бл҃га. и҆ чте́нїе. На  оу҆́трени, на Бг҃ъ гдⷭ҇ь, тропа́рь а҆пⷭ҇ла, два́жды:  Сла́ва, и҆ ны́нѣ: Всѧ̑ па́че смы́сла: и҆ ѻ҆бы̑чныѧ  каѳі̑смы. И҆ сѣда́льны а҆пⷭ҇ла, съ бг҃оро́дичны и҆́хъ: и҆  чтє́нїѧ. По чте́нїи же даю́тсѧ свѣщы̀ бра́тїи. Полѷеле́й,  и҆ сѣда́ленъ, гла́съ и҃: Возле́гъ на пе́рси: два́жды.  Сла́ва, и҆ ны́нѣ, бг҃оро́диченъ: Нбⷭ҇нꙋю две́рь: и҆  чте́нїе: Степє́нна, а҃-й а҆нтїфѡ́нъ д҃-гѡ гла́са.  Прокі́менъ, гла́съ д҃: Во всю̀ зе́млю: Сті́хъ: Нб҃са̀  повѣ́даютъ: Всѧ́кое дыха́нїе: Є҆ѵⷢ҇лїе і҆ѡа́нна, зача́ло  ѯ҃з: Ꙗ҆ви́сѧ і҆и҃съ оу҆ч҃нкѡ́мъ свои̑мъ, воста́въ ѿ  ме́ртвыхъ: По н҃-мъ ѱалмѣ̀, Сла́ва, Мл҃твами а҆пⷭ҇ла,  млⷭ҇тиве, ѡ҆чи́сти мно́жєства согрѣше́нїй (с. п҃ѕ ѡ҆б.)  на́шихъ: И҆ ны́нѣ: Мл҃твами бцⷣы: Поми́лꙋй мѧ̀ бж҃е:  Та́же, стїхи́ра, гла́съ в҃: Бг҃осло́ве дѣ́вственниче:  Канѡ́нъ бцⷣы, со і҆рмосо́мъ на ѕ҃, в҃-гѡ гла́са: и҆ а҆пⷭ҇ла  два̀ канѡ́на на и҃: є҆ди́нъ, гла́съ в҃: дрꙋгі́й, гла́съ ѕ҃.  Катава́сїа: Ѿве́рзꙋ оу҆ста̀ моѧ̑: По г҃-й пѣ́сни,  сѣда́ленъ а҆пⷭ҇ла, гла́съ и҃, два́жды: Сла́ва, и҆ ны́нѣ,  бг҃оро́диченъ: и҆ чте́нїе. По ѕ҃-й пѣ́сни, 
Конда́къ, гла́съ в҃: 
Вели̑чїѧ твоѧ̑ дѣ́вственниче кто̀ повѣ́сть; то́чиши бо  чꙋдеса̀, и҆ и҆злива́еши и҆сцѣлє́нїѧ, и҆ мо́лишисѧ ѡ҆  дꙋша́хъ на́шихъ, ꙗ҆́кѡ бг҃осло́въ и҆ дрꙋ́гъ хрⷭ҇то́въ. 
И҆ і҆́косъ, и҆ про́логъ. На ѳ҃-й пѣ́сни, па́ки  вжига́ютъ свѣщы̀ бра́тїѧ. По ѳ҃-й пѣ́сни, свѣти́ленъ  а҆пⷭ҇ла: Сла́ва, и҆́нъ: И҆ ны́нѣ, бг҃оро́диченъ. На  хвали́техъ стїхи̑ры на д҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, гла́съ то́йже, самогла́сенъ.  Бл҃говѣ́стниче і҆ѡа́нне. И҆ ны́нѣ: Влⷣчце, прїимѝ мл҃твы  ра̑бъ твои́хъ: Славосло́вїе вели́кое. По трист҃о́мъ,  тропа́рь а҆пⷭ҇ла. Сла́ва, и҆ ны́нѣ, бг҃оро́диченъ: Всѧ̑  па́че смы́сла: Є҆ктєнїѝ, и҆ ѿпꙋ́стъ. И҆ пое́мъ стїхи́рꙋ  самогла́снꙋ ст҃а́гѡ, ю҆́же хо́щетъ є҆кклисїа́рхъ. И҆  и҆схо́дитъ і҆ере́й съ кади́ломъ, пред̾идꙋ́щꙋ є҆мꙋ̀  свѣти́льникꙋ, кади́тъ на а҆нало́гїи і҆кѡ́нꙋ ст҃а́гѡ  а҆пⷭ҇ла, и҆ ѿда́въ кади́ло стои́тъ ѡ҆ деснꙋ́ю странꙋ̀  а҆нало́гїа: и҆ прихо́дитъ и҆гꙋ́менъ ко а҆нало́гїю, и҆  твори́тъ два̀ покло́ны, и҆ цѣлꙋ́етъ і҆кѡ́нꙋ ст҃а́гѡ  а҆пⷭ҇ла. И҆ по цѣлова́нїи є҆ди́нъ покло́нъ: и҆ взе́мъ  стрꙋче́цъ на то̀ оу҆стро́енный, помазꙋ́етъ себѐ ѿ  канди́ла ст҃ы́мъ є҆ле́емъ крⷭ҇тоѡбра́знѡ, на челѣ̀  свое́мъ: и҆ бра́тїѧ подо́бнѣ цѣлꙋ́етъ і҆кѡ́нꙋ ст҃а́гѡ,  и҆гꙋ́менъ же помазꙋ́етъ ст҃ы́мъ є҆ле́емъ і҆ере́а, и҆  про́чꙋю бра́тїю. По пома́занїи же ст҃а́гѡ є҆ле́а, пое́мъ  ча́съ (с. п҃з) пе́рвый. На а҃-мъ часѣ̀, тропа́рь и҆  конда́къ а҆пⷭ҇ла, и҆ быва́етъ коне́чный ѿпꙋ́стъ. [зрѝ]  [Си́це пома́занїе быва́етъ всегда̀, и҆ во всѧ̑ пра́здники  вели́кихъ ст҃ы́хъ, въ ни́хже быва́ютъ бдѣ̑нїѧ.] На  лїтꙋргі́и, бл҃жє́нна ѿ канѡ́на в҃-гѡ гла́са, пѣ́снь г҃- ѧ, на д҃: и҆ и҃-гѡ гла́са, пѣ́снь ѕ҃-ѧ, на д҃. По вхо́дѣ,  тропа́рь хра́ма хрⷭ҇то́ва, и҆ бцⷣы, и҆ а҆пⷭ҇ла. Хра́мѡвъ же  ст҃ы́хъ, тропарѝ и҆ кондакѝ не глаго́лютсѧ. Посе́мъ  конда́къ хра́ма хрⷭ҇то́ва. Та́же, Сла́ва, конда́къ а҆пⷭ҇ла:  И҆ ны́нѣ, хра́ма бцⷣы. А҆́ще ли нѣ́сть хра́ма бцⷣы: И҆  ны́нѣ, хра́ма хрⷭ҇то́ва. А҆́ще ли нѣ́сть хра́ма хрⷭ҇то́ва  и҆ бцⷣы, глаго́лемъ тропарѝ си́це: Тропа́рь а҆пⷭ҇ла:  Сла́ва, конда́къ є҆гѡ̀: И҆ ны́нѣ, Предста́тельство  хрⷭ҇тїа́нъ: Прокі́менъ, гла́съ и҃: Во всю̀ зе́млю: Сті́хъ:  Нб҃са̀ повѣ́даютъ сла́вꙋ бж҃їю: А҆по́столъ, Собо́рнагѡ  посла́нїѧ і҆ѡа́ннова зача́ло ѻ҃г ѿ полꙋ̀: Возлю́бленнїи,  бг҃а никто́же ви́дѣ: А҆ллилꙋ́їа, гла́съ а҃: И҆сповѣ́дѧтъ  нб҃са̀ чꙋдеса̀ твоѧ̑, гдⷭ҇и. Сті́хъ: Бг҃ъ прославлѧ́емь въ  совѣ́тѣ ст҃ы́хъ. Є҆ѵⷢ҇лїе і҆ѡа́нна, зача́ло ѯ҃а:  Стоѧ́хꙋ при крⷭ҇тѣ̀ і҆и҃совѣ: Прича́стенъ, Во всю̀ зе́млю. 
к҃з. Ст҃а́гѡ мч҃нка каллїстра́та и҆ дрꙋжи́ны є҆гѡ̀. 
Стїхи̑ры ѻ҆ктѡ́иха г҃: И҆ ст҃ы́хъ г҃, гла́съ и҃,  подо́бенъ: Ѽ пресла́внагѡ чꙋдесѐ! Сла́ва, гла́съ д҃:  Пре́жде чⷭ҇тна́гѡ крⷭ҇та̀: На стїхо́внѣ ѻ҆ктѡ́иха.  Тропа́рь, гла́съ д҃: Мч҃нцы твоѝ гдⷭ҇и: Сегѡ̀ мѣ́сѧца въ  к҃-й де́нь. На оу҆́трени, ѻ҆́ба канѡ́на ѻ҆ктѡ́иха: И҆  ст҃ы́хъ на д҃, гла́съ и҃. По г҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Всѧ́къ трꙋ́дъ дне́сь цр҃ковь ны́нѣ соверша́ющи ст҃і́и,  восхвалѧ́етъ та́инственнѡ, ꙗ҆́кѡ за ню̀  страда́льчествовавшыѧ мч҃нцы бж҃е́ственнїи, добропобѣ́днїи,  всемꙋ́дрїи. 
(с. п҃з ѡ҆б.) 
Та́же сѣда́ленъ, гла́съ є҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ на крⷭ҇тъ. 
Многоѡбра̑зныѧ ра̑ны претерпѣ́вше, и҆ вѣнцы̀ ѿ бг҃а  ꙗ҆́вѣ прїи́мше, ѡ҆ на́съ моли́тесѧ бл҃же́ннїи хрⷭ҇тꙋ̀,  па́мѧть всепра́зднственнꙋю ва́шꙋ соверша́ющихъ, велича́йшїй  каллїстра́те, со страда́вшими съ тобо́ю, є҆́же оу҆мири́ти  па́ствꙋ и҆ лю́ди: то́й бо є҆́сть вѣ́рныхъ оу҆твержде́нїе. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха:  Сла́ва, ст҃ы́хъ: И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. 
🕃 И҆ прпⷣбнагѡ ѻ҆тца̀ на́шегѡ савва́тїа  солове́цкагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀. 
Тропа́рь, гла́съ г҃: 
Оу҆дали́всѧ мі́ра и҆ водвори́всѧ въ пꙋсты́ни, до́брымъ  по́двигомъ подвиза́лсѧ є҆сѝ, ѕлострада́нїемъ и҆  внима́нїемъ и҆ мл҃твами: ѿѻнꙋ́дꙋже и҆ по сме́рти  и҆сточа́еши и҆сцѣлє́нїѧ, савва́тїе ѻ҆́тче на́шъ. молѝ  хрⷭ҇та̀ бг҃а, сп҃сти́сѧ дꙋша́мъ на́шымъ. 
Конда́къ, гла́съ в҃: 
Жите́йскїѧ молвы̀ ѿбѣ́гъ, всели́лсѧ є҆сѝ въ  морскі́й ѻ҆́стровъ, мꙋ́дре, и҆ крⷭ҇тъ тво́й взе́мъ, хрⷭ҇тꙋ̀  послѣ́довалъ є҆сѝ, въ моли́твахъ и҆ во бдѣ́нїихъ и҆ въ  поще́нїихъ, ѕлострада́ньми пло́ть твою̀ и҆знꙋрѧ́ѧ: тѣ́мъ  бы́лъ є҆сѝ преподо́бныхъ оу҆добре́нїе: сегѡ̀ ра́ди  любо́вїю па́мѧть твою̀ пра́зднꙋемъ, преподо́бне савва́тїе,  молѝ хрⷭ҇та̀ бг҃а непреста́ннѡ ѡ҆ всѣ́хъ на́съ. 
к҃и. 🕂 Прпⷣбнагѡ ѻ҆тца̀ на́шегѡ и҆  и҆сповѣ́дника харїтѡ́на. 
Ве́черъ, Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и  воззва́хъ, стїхи̑ры на ѕ҃, гла́съ д҃. подо́бенъ: Да́лъ  є҆сѝ (с. п҃и) зна́менїе: Сла́ва, гла́съ то́йже,  самогла́сенъ: Бг҃оно́се харїтѡ́не: И҆ ны́нѣ, бг҃оро́диченъ:  И҆́же тебѐ ра́ди: Вхо́дъ. Прокі́менъ днѐ. И҆ чтє́нїѧ, г҃,  и҆ є҆ктєнїѝ. На стїхо́внѣ стїхи̑ры, гла́съ а҃,  подо́бенъ: Всехва́льнїи мч҃нцы: съ припѣ́вы и҆́хъ: Чⷭ҇тна̀  пред̾ гдⷭ҇емъ: Сла́ва, гла́съ и҃: Мона́хѡвъ мно́жєства: И҆  ны́нѣ: Безневѣ́стнаѧ дв҃о: По Ѻ҆́ч҃е на́шъ: тропа́рь,  гла́съ и҃: Сле́зъ твои́хъ тече́ньми: пи́санъ сегѡ̀ мѣ́сѧца  въ г҃-й де́нь. Сла́ва, и҆ ны́нѣ: И҆́же на́съ ра́ди: И҆  ѿпꙋ́стъ. На оу҆́трени, на Бг҃ъ гдⷭ҇ь: тропа́рь ст҃а́гѡ,  два́жды. Сла́ва, и҆ ны́нѣ, бг҃оро́диченъ. И҆ ѻ҆бы̑чныѧ  каѳі̑смы, и҆ сѣда́льны ст҃а́гѡ. И҆ чте́нїе. Степє́нна а҃-й  а҆нтїфѡ́нъ д҃-гѡ гла́са. Прокі́менъ, гла́съ то́йже: Чⷭ҇тна̀  пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀  возда́мъ гдⷭ҇еви: Всѧ́кое дыха́нїе: Є҆ѵⷢ҇лїе матѳе́а,  зача́ло і҃. По і҆и҃сѣ и҆до́ша наро́ди мно́зи: По н҃-мъ  ѱалмѣ̀, стїхи́ра, гла́съ ѕ҃: Прпⷣбне ѻ҆́тче, во всю̀  зе́млю: Канѡ́нъ бцⷣы, со і҆рмосо́мъ на ѕ҃, гла́съ в҃:  Нетре́нꙋ, неѻбы́чнꙋ: И҆ прпⷣбнагѡ на и҃, гла́съ д҃.  Катава́сїа, Ѿве́рзꙋ оу҆ста̀ моѧ̑. По г҃-й пѣ́сни  сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Въ мл҃твахъ: 
Наслади́всѧ, бг҃омꙋ́дре, воздержа́нїѧ, и҆ пло́ти твоеѧ̀  вожделѣ́нїѧ ѡ҆бꙋзда́въ, ꙗ҆ви́лсѧ є҆сѝ вѣ́рою  возраща́емь: и҆ ꙗ҆́кѡ жи́зни дре́во, посредѣ̀ раѧ̀  процвѣ́лъ є҆сѝ, харїтѡ́не всебл҃же́нне сщ҃е́ннѣйшїй. 
И҆ і҆́косъ. По ѳ҃-й пѣ́сни свѣти́ленъ, два́жды.  Сла́ва, и҆ ны́нѣ, бг҃оро́диченъ. На хвали́техъ, стїхи̑ры на  д҃, гла́съ д҃. Подо́бенъ: Да́лъ є҆сѝ зна́менїе: Сла́ва,  гла́съ є҃: Прпⷣбне ѻ҆́тче, гла́съ є҆ѵⷢ҇льскїй: И҆  ны́нѣ, бг҃оро́диченъ: Славосло́вїе вели́кое. По трист҃о́мъ,  тропа́рь ст҃а́гѡ. Сла́ва и҆ ны́нѣ, бг҃оро́диченъ:  Є҆ктєнїѝ. И҆ ѿпꙋ́стъ. И҆ (с. п҃и ѡ҆б.) ча́съ а҃-й, и҆  коне́чный ѿпꙋ́стъ. На лїтꙋргі́и, бл҃жє́нна ѿ канѡ́на  ст҃а́гѡ, пѣ́снь г҃-ѧ, и҆ ѕ҃-ѧ, Прокі́менъ, гла́съ з҃:  Восхва́лѧтсѧ прпⷣбнїи во сла́вѣ: Сті́хъ: Воспо́йте гдⷭ҇ви  пѣ́снь но́вꙋ: А҆по́столъ къ корі́нѳѧнѡмъ, зача́ло рѻ҃ѕ:  Бг҃ъ рекі́й и҆з̾ тьмы̀ свѣ́тꙋ возсїѧ́ти: А҆ллилꙋ́їа,  гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а: Є҆ѵⷢ҇лїе лꙋкѝ,  зача́ло н҃д: Ста̀ і҆и҃съ на мѣ́стѣ ра́внѣ: Прича́стенъ:  Въ па́мѧть вѣ́чнꙋю бꙋ́детъ првⷣникъ: 
к҃ѳ. 🕃 Прпⷣбнагѡ ѻ҆тца̀ на́шегѡ кѷрїа́ка  ѿше́льника. 
Стїхи̑ры на ѕ҃: гла́съ и҃, подо́бенъ: Что̀ вы̀  нарече́мъ: Сла́ва, гла́съ то́йже, самогла́сенъ: Мона́хѡвъ  мно́жєства: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На стїхо́внѣ, ѻ҆ктѡ́иха: Сла́ва  гла́съ ѕ҃: Прпⷣбне ѻ҆́тче, во всю̀ зе́млю: По Ѻ҆́ч҃е  на́шъ: 
Тропа́рь, гла́съ а҃: 
Пꙋсты́нный жи́тель и҆ въ тѣлесѝ а҆́гг҃лъ. и҆  чꙋдотво́рецъ показа́лсѧ є҆сѝ, бг҃оно́се ѻ҆́тче на́шъ  кѷрїа́че, посто́мъ, бдѣ́нїемъ, моли́твою, нбⷭ҇наѧ  дарова́нїѧ прїи́мъ, и҆сцѣлѧ́еши недꙋ̑жныѧ, и҆ дꙋ́шы вѣ́рою  притека́ющихъ къ тебѣ̀. сла́ва да́вшемꙋ тебѣ̀ крѣ́пость:  сла́ва вѣнча́вшемꙋ тѧ̀: сла́ва дѣ́йствꙋющемꙋ тобо́ю  всѣ̑мъ и҆сцѣлє́нїѧ. 
На оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на  ѕ҃, гла́съ и҃. По г҃-й пѣ́сни, 
Конда́къ, гла́съ и҃. Подо́бенъ: Возбра́нной: 
Ꙗ҆́кѡ побо́рника крѣ́пкаго и҆ застꙋ́пника, чтꙋ́щи тѧ̀  сщ҃е́ннаѧ ла́ѵра всегда̀ пра́зднꙋетъ лѣ́тнѣ па́мѧти: но  ꙗ҆́кѡ и҆мѣ́ѧ дерзнове́нїе ко гдⷭ҇ꙋ, ѿ врагѡ́въ  находѧ́щихъ соблюди́ ны, да зове́мъ: ра́дꙋйсѧ ѻ҆́тче  требл҃же́нне. 
Та́же сѣда́ленъ, гла́съ є҃, два́жды. По ѕ҃-й пѣ́сни, 
(с. п҃ѳ) 
Конда́къ, гла́съ в҃. Подо́бенъ: Вы́шнихъ и҆щѧ̀: 
Чистото́ю дꙋше́вною бж҃е́ственнѡ воѡрꙋжи́всѧ, и҆  непреста́ннꙋю мл҃твꙋ ꙗ҆́кѡ копїѐ врꙋчи́въ крѣ́пкѡ,  ссѣ́клъ є҆сѝ де́мѡнскаѧ ѡ҆полчє́нїѧ, кѷрїа́че ѻ҆́тче  на́шъ, моли́сѧ непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха:  Сла́ва, ст҃а́гѡ, И҆ ны́нѣ, бг҃оро́диченъ. На стїхо́внѣ  ѻ҆ктѡ́иха: Сла́ва, гла́съ є҃: Прпⷣбне ѻ҆́тче: И҆ ны́нѣ,  бг҃оро́диченъ и҆лѝ крⷭ҇тобг҃оро́диченъ. По трист҃о́мъ,  тропа́рь ст҃а́гѡ, и҆ ѿпꙋ́стъ. На лїтꙋргі́и, бл҃жє́нна  ѻ҆ктѡ́иха на д҃: И҆ прпⷣбнагѡ пѣ́снь г҃-ѧ, на д҃.  Прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть  прпⷣбныхъ є҆гѡ̀. Сті́хъ, Что̀ возда́мъ гдⷭ҇ви ѡ҆ всѣ́хъ:  А҆по́столъ къ гала́тѡмъ, зача́ло сг҃і. Пло́дъ дх҃о́вный:  А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а.  Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на мѣ́стѣ  ра́внѣ: Прича́стенъ, Въ па́мѧть вѣ́чнꙋю: 
л҃. 🕃 Ст҃а́гѡ сщ҃енномч҃нка григо́рїа, вели́кїѧ  а҆рме́нїи. 
Стїхи̑ры на ѕ҃, гла́съ ѕ҃, подо́бенъ: Всю̀ ѿложи́вше:  Сла́ва, гла́съ то́йже, самогла́сенъ: Кто̀ досто́йнѡ: На  стїхо́внѣ ѻ҆ктѡ́иха: Сла́ва, гла́съ ѕ҃: Въ незаходѧ́щїй  ѻ҆́блакъ: Тропа́рь, гла́съ д҃: И҆ нра́вѡмъ прича́стникъ:  сегѡ̀ мѣ́сѧца въ г҃-й де́нь. На оу҆́трени, ѻ҆́ба канѡ́на  ѻ҆ктѡ́иха: И҆ ст҃а́гѡ на ѕ҃, гла́съ д҃. По г҃-й пѣ́сни,  сѣда́ленъ ст҃а́гѡ, гла́съ д҃. два́жды. По ѳ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Бл҃госла́внаго и҆ сщ҃еннонача́льника всѝ ꙗ҆́кѡ  страда́льца и҆́стины, дне́сь вѣ́рнїи въ пѣ́снехъ и҆  пѣснопѣ́нїихъ восхва́лимъ, бо́драго па́стырѧ и҆  оу҆чи́телѧ, григо́рїа всемі́рнаго свѣти́льника, и҆  побо́рника: хрⷭ҇тꙋ́ бо мо́литсѧ є҆́же сп҃сти́сѧ на́мъ. 
(с. п҃ѳ ѡ҆б.) 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха:  Сла́ва, ст҃а́гѡ: И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. На лїтꙋргі́и, бл҃жє́нна ѻ҆ктѡ́иха, на д҃: и҆  ст҃а́гѡ, пѣ́снь г҃-ѧ, на д҃. Прокі́менъ, гла́съ з҃: Чⷭ҇тна̀  пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀  возда́мъ гдⷭ҇ви ѡ҆ всѣ́хъ: А҆по́столъ къ корі́нѳѧнѡмъ,  зача́ло рѯ҃ѕ: Бра́тїе, бо́дрствꙋйте: А҆ллилꙋ́їа, гла́съ  в҃: Сщ҃е́нницы твоѝ: Є҆ѵⷢ҇лїе матѳе́а, зача́ло р҃г: Бди́те  оу҆́бѡ: Прича́стенъ, Въ па́мѧть вѣ́чнꙋю: 
🕃 И҆ прпⷣбнагѡ ѻ҆тца̀ на́шегѡ григо́рїа,  и҆́же на пе́лшмѣ рѣцѣ̀, во́логодскагѡ чꙋдотво́рца: 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆ во  хра́мѣхъ. 
Тропа́рь, гла́съ и҃: 
Любо́вїю хрⷭ҇то́вою, бг҃омꙋ́дре, просвѣти́всѧ,  добродѣ́тельми ѡ҆блиста́лъ є҆сѝ, и҆ всѧ́кое наслажде́нїе  плотско́е возненави́дѣвъ, и҆ въ пꙋсты́ню всели́всѧ, въ  не́йже вельмѝ подвиза́лсѧ є҆сѝ въ жи́зни се́й вре́меннѣй  въ пѣ́нїихъ, и҆ во бдѣ́нїихъ, и҆ въ поще́нїихъ: сегѡ̀  ра́ди и҆ хрⷭ҇то́съ да́ромъ чꙋде́съ ѡ҆богати́ тѧ. но помина́й  на́съ чтꙋ́щихъ пресвѣ́тлꙋю па́мѧть твою̀, прпⷣбне ѻ҆́тче  григо́рїе, и҆ молѝ хрⷭ҇та̀ бг҃а сп҃сти́сѧ дꙋша́мъ на́шымъ. 
Конда́къ, гла́съ и҃: 
Хрⷭ҇то́вою любо́вїю оу҆ѧзви́всѧ, прпⷣбне, и҆ томꙋ̀  невозвра́тнымъ жела́нїемъ послѣ́довалъ є҆сѝ, всѧ́кое  наслажде́нїе плотско́е возненави́дѣвъ, и҆ въ пꙋсты́ню  всели́всѧ, въ не́й вельмѝ подвиза́лсѧ є҆сѝ. тѣ́мъ и҆  хрⷭ҇то́съ да́ромъ чꙋде́съ ѡ҆богати́ тѧ, помина́й на́съ  чтꙋ́щихъ пресвѣ́тлꙋю па́мѧть твою̀. да зове́мъ тѝ:  ра́дꙋйсѧ, прпⷣбне григо́рїе, ѻ҆́тче на́шъ. 
И҆ ст҃а́гѡ мїхаи́ла, пе́рвагѡ митрополі́та  кі́евскагѡ, и҆ всеѧ̀ рѡссі́и чꙋдотво́рца. 


(с. ч҃) 
Мѣ́сѧцъ ѻ҆ктѡ́врїй 
и҆мѣ́ѧй дне́й л҃а. 
Де́нь и҆́мать часѡ́въ а҃і, а҆ но́щь г҃і. 
а҃. Ст҃а́гѡ а҆пⷭ҇ла а҆на́нїи, є҆ди́нагѡ ѿ  седми́десѧти: И҆ прпⷣбнагѡ ѻ҆тца̀ рѡма́на  сладкопѣ́вца. 
Ве́черъ, ѻ҆бы́чнаѧ каѳі́сма: На Гдⷭ҇и воззва́хъ,  стїхи̑ры а҆пⷭ҇ла, гла́съ д҃, подо́бенъ: Зва́нный свы́ше: И҆  рѡма́на стїхи̑ры, гла́съ а҃, подо́бенъ: Нбⷭ҇ныхъ чинѡ́въ:  Сла́ва, а҆пⷭ҇ла, гла́съ то́йже, самогла́сенъ: Сосꙋ́дъ  и҆збра́нный: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ: Стїхо́вна, ѻ҆ктѡ́иха: И҆ а҆пⷭ҇ла  сті́хъ, гла́съ д҃, съ припѣ́вомъ: Во всю̀ зе́млю и҆зы́де  вѣща́нїе и҆́хъ: Стрⷭ҇тоте́рпческое прїѧ́телище: Сла́ва,  прпⷣбнагѡ, гла́съ ѕ҃: Пе́рвое до́брыхъ нача́ло: И҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ: Тропа́рь а҆пⷭ҇ла,  гла́съ г҃: А҆пⷭ҇ле ст҃ы́й: септе́мврїа въ к҃в де́нь. 
Сла́ва, тропа́рь прпⷣбнагѡ, гла́съ и҃: 
Въ тебѣ̀, ѻ҆́тче, и҆звѣ́стнѡ сп҃се́сѧ є҆́же по  ѡ҆́бразꙋ: прїи́мъ бо крⷭ҇тъ послѣ́довалъ є҆сѝ хрⷭ҇тꙋ̀, и҆  дѣ́ѧ оу҆чи́лъ є҆сѝ презира́ти оу҆́бѡ пло́ть, прехо́дитъ  бо: прилѣжа́ти же ѡ҆ дꙋшѝ, ве́щи безсме́ртнѣй: тѣ́мже и҆  со а҆́гг҃лы сра́дꙋетсѧ, прпⷣбне, рѡма́не дх҃ъ тво́й. 
И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На  оу҆́трени, Канѡ́нъ ѻ҆ктѡ́иха, є҆ди́нъ: и҆ а҆пⷭ҇ла, гла́съ  и҃: И҆ прпⷣбнагѡ гла́съ ѕ҃. По г҃-й пѣ́сни, (с. ч҃ ѡ҆б.) 
Конда́къ прпⷣбнагѡ, гла́съ и҃: 
Бж҃е́ственными добродѣ́тельми дх҃а, и҆змла́да  оу҆краси́всѧ, рѡма́не премꙋ́дре, цр҃кви хрⷭ҇то́вѣ  пречⷭ҇тно́е оу҆краше́нїе бы́лъ є҆сѝ: пѣ́нїемъ  прекра́снымъ оу҆краси́въ ю҆̀ бл҃же́нне. тѣ́мъ мо́лимъ тѧ̀,  пода́ждь жела́ющымъ бж҃е́ственнагѡ дарова́нїѧ твоегѡ̀,  ꙗ҆́кѡ да вопїе́мъ тѝ. ра́дꙋйсѧ, ѻ҆́тче пребл҃же́нне,  красото̀ цр҃ко́внаѧ. 
Сѣда́ленъ а҆пⷭ҇ла: Сла́ва прпⷣбнагѡ. По ѕ҃-й пѣ́сни, 
Конда́къ а҆пⷭ҇ла, гла́съ в҃. Подо́бенъ: Въ мл҃твахъ: 
Въ моли́твахъ теплѣ́йшїй застꙋ́пниче, и҆ просѧ́щымъ  скорѣ́йшїй послꙋ́шателю, прїимѝ моле́нїе, а҆на́нїе, на́ше,  и҆ хрⷭ҇та̀ молѝ, поми́ловати ны̀, є҆ди́наго во ст҃ы́хъ  почива́ющаго. 
И҆ і҆́косъ: и҆ чте́мъ про́логъ. По ѳ҃-й пѣ́сни  свѣти́ленъ ѻ҆ктѡ́иха: Сла́ва, а҆пⷭ҇ла, И҆ ны́нѣ,  бг҃оро́диченъ: На стїхо́внѣ ѻ҆ктѡ́иха. Сла́ва, а҆пⷭ҇ла,  гла́съ и҃: Оу҆ч҃нчѐ сп҃совъ: И҆ ны́нѣ, бг҃оро́диченъ,  и҆лѝ крⷭ҇тобг҃оро́диченъ. На лїтꙋргі́и, бл҃жє́нна гла́съ:  на д҃: и҆ а҆по́стола, пѣ́снь г҃, на д҃. Прокі́менъ  а҆по́стола, гла́съ и҃: Во всю̀ зе́млю и҆зы́де вѣща́нїе  и҆́хъ: Сті́хъ: Нб҃са̀ повѣ́даютъ сла́вꙋ бж҃їю: А҆по́столъ  дѣѧ́нїй, зача́ло к҃а, ѿ полꙋ̀: Бѣ̀ нѣ́кто оу҆чени́къ:  А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑,  гдⷭ҇и: Сті́хъ: Бг҃ъ прославлѧ́емь въ совѣ́тѣ ст҃ы́хъ:  Є҆ѵⷢ҇лїе лꙋкѝ, зача́ло н҃а: Слꙋ́шаѧй ва́съ: Прича́стенъ:  Во всю̀ зе́млю: 
🕀 Въ то́йже де́нь пра́зднꙋемъ покро́вꙋ  прест҃ы́ѧ влⷣчцы на́шеѧ бцⷣы и҆ приснодв҃ы мр҃і́и. 
А҆́ще ли хра́мъ є҆ѧ̀, и҆лѝ и҆зво́литъ настоѧ́тель  соверши́ти всено́щное бдѣ́нїе, и҆ пое́мъ слꙋ́жбꙋ є҆ѧ̀  си́це: На ма́лѣй вече́рни, стїхи̑ры самогла́сны, гла́съ а҃,  на д҃. Сла́ва, и҆ ны́нѣ, гла́съ ѕ҃: Прїиди́те  празднолю́бныхъ: На стїхо́внѣ стїхи̑ры, гла́съ в҃,  подо́бенъ: До́ме є҆ѵфра́ѳовъ: Сла́ва, и҆ ны́нѣ, гла́съ г҃:  Прїиди́те всѝ: (с. ч҃а) 
Тропа́рь, гла́съ д҃: 
Дне́сь бл҃говѣ́рнїи лю́дїе свѣ́тлѡ пра́зднꙋемъ,  ѡ҆сѣнѧ́еми твои́мъ бг҃ома́ти прише́ствїемъ, и҆ къ твоемꙋ̀  взира́юще пречⷭ҇томꙋ ѡ҆́бразꙋ, оу҆ми́льнѡ глаго́лемъ:  покры́й на́съ чⷭ҇тны́мъ твои́мъ покро́вомъ, и҆ и҆зба́ви  на́съ ѿ всѧ́кагѡ ѕла̀, молѧ́щи сн҃а твоего̀, хрⷭ҇та̀ бг҃а  на́шего: сп҃стѝ дꙋ́шы на́шѧ. 
И҆ ѿпꙋ́стъ. На вели́цѣй вече́рни: Бл҃же́нъ мꙋ́жъ, а҃- й а҆нтїфѡ́нъ. На Гдⷭ҇и воззва́хъ стїхи̑ры на и҃, гла́съ а҃,  подо́бенъ: Ѽ ди́вное чꙋ́до! И҆́ны стїхи̑ры, гла́съ д҃,  подо́бенъ: Ꙗ҆́кѡ до́блѧ: Сла́ва, и҆ ны́нѣ, гла́съ и҃:  Сра́дꙋютсѧ съ на́ми: Вхо́дъ, прокі́менъ днѐ, и҆ чтє́нїѧ  трѝ: Бытїѧ̀ чте́нїе: И҆зы́де і҆а́кѡвъ: На лїті́и стїхи̑ры,  гла́съ г҃. Сла́ва, и҆ ны́нѣ, гла́съ то́йже: Смы́слъ  ѡ҆чи́стивше: На стїхо́внѣ стїхи̑ры, гла́съ в҃, съ  припѣ́вы: а҃-й, Слы́ши дщѝ, и҆ ви́ждь: в҃-й, Лицꙋ̀  твоемꙋ̀: Сла́ва, и҆ ны́нѣ, гла́съ в҃: Ꙗ҆́кѡ вѣнце́мъ  пресвѣ́тлымъ: На бл҃гослове́нїи хлѣ́бѡвъ, Тропа́рь, гла́съ  д҃: Дне́сь бл҃говѣ́рнїи лю́дїе: пи́санъ на ма́лѣй  вече́рни, и҆ чте́нїе. На оу҆́трени, на Бг҃ъ гдⷭ҇ь, тропа́рь  три́жды. По каѳі́смахъ сѣда́льны покро́ва, и҆ чте́нїе. По  полѷеле́и сѣда́ленъ, гла́съ д҃, Сла́ва, и҆ ны́нѣ, то́йже.  Степє́нна, а҃-й а҆нтїфѡ́нъ, д҃-гѡ гла́са. Прокі́менъ,  гла́съ д҃: Помѧнꙋ̀ и҆́мѧ твоѐ: Сті́хъ: Лицꙋ̀ твоемꙋ̀  помо́лѧтсѧ: Всѧ́кое дыха́нїе: Є҆ѵⷢ҇лїе лꙋкѝ, зача́ло д҃:  Воста́вши мр҃їа́мъ: ѱало́мъ н҃. Сла́ва, Мл҃твами бцⷣы: И҆  ны́нѣ, то́йже. Поми́лꙋй мѧ̀, бж҃е: По н҃-мъ ѱалмѣ̀  стїхи́ра, гла́съ и҃: Сра́дꙋютсѧ съ на́ми: Канѡ́нъ бцⷣы, на  в҃і, і҆рмо́съ по два́жды. По г҃-й пѣ́сни сѣда́ленъ,  гла́съ є҃. Сла́ва, и҆ ны́нѣ, то́йже. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Дв҃а дне́сь предстои́тъ въ це́ркви, и҆ съ ли́ки ст҃ы́хъ  неви́димѡ (с. ч҃а ѡ҆б.) за ны̀ мо́литсѧ бг҃ꙋ: а҆́гг҃ли со  а҆рхїере́и покланѧ́ютсѧ, а҆по́столи же со прⷪ҇ро́ки  ликовствꙋ́ютъ: на́съ бо ра́ди мо́литъ бцⷣа превѣ́чнаго  бг҃а. 
И҆ і҆́косъ. По ѳ҃-й пѣ́сни свѣти́ленъ покро́ва. На  хвали́техъ стїхи̑ры на д҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, и҆ ны́нѣ, гла́съ ѕ҃: Ꙗ҆́кѡ  ви́дѣ тѧ̀: Славосло́вїе вели́кое. И҆ ѿпꙋ́стъ. На  лїтꙋргі́и. бл҃жє́нна ѿ канѡ́на, пѣ́снь г҃-ѧ, и҆ ѕ҃-ѧ.  Прокі́менъ, пѣ́снь бцⷣы, гла́съ г҃: Вели́читъ дꙋша̀ моѧ̀  гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀ своеѧ̀:  А҆по́столъ ко є҆вре́ємъ, зача́ло т҃к: И҆мѣ́ѧше пе́рваѧ  ски́нїа: А҆ллилꙋ́їа, гла́съ и҃: Слы́ши дщѝ, и҆ ви́ждь:  Сті́хъ: Лицꙋ̀ твоемꙋ̀ помо́лѧтсѧ: Є҆ѵⷢ҇лїе лꙋкѝ, зача́ло  н҃д: Вни́де і҆и҃съ въ ве́сь нѣ́кꙋю: Прича́стенъ: Ча́шꙋ  сп҃се́нїѧ прїимꙋ̀: 
Вѣ́домо же бꙋ́ди и҆ сїѐ: Ꙗ҆́кѡ а҆́ще слꙋчи́тсѧ  пра́здникъ покро́ва прест҃ы́ѧ бцⷣы въ де́нь седми́чный,  кромѣ̀ недѣ́ли, и҆ и҆зво́литъ кто̀ пѣ́ти кꙋ́пнѡ съ  покро́вомъ а҆пⷭ҇лꙋ а҆на́нїи, и҆ прпⷣбномꙋ рѡма́нꙋ, да  пое́тъ си́це: На ма́лѣй вече́рни, стїхи̑ры покро́ва на д҃,  гла́съ а҃: самогла́сны. Сла́ва, и҆ ны́нѣ, гла́съ ѕ҃:  Прїиди́те празднолю́бныхъ собо́ри: На стїхо́внѣ стїхи̑ры,  гла́съ в҃, подо́бенъ: До́ме є҆ѵфра́ѳовъ: Сла́ва, и҆ ны́нѣ,  гла́съ г҃: Прїиди́те всѝ празднолю́бцы: Тропа́рь покро́ва  пи́санъ въ пе́рвой слꙋ́жбѣ. Та́же є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни пое́мъ, бл҃же́нъ мꙋ́жъ, а҃- й а҆нтїфѡ́нъ. На Гдⷭ҇и воззва́хъ, стїхи̑ры покро́ва, на д҃:  И҆ а҆пⷭ҇ла, г҃: И҆ рѡма́на, г҃. Сла́ва, а҆пⷭ҇ла: И҆ ны́нѣ,  покро́ва. Вхо́дъ: Прокі́менъ днѐ. Чтє́нїѧ г҃, покро́ва.  є҆ктєнїѝ ѻ҆бы̑чныѧ. На лїті́и, стїхи̑ры покро́ва, гла́съ  г҃. Сла́ва, а҆пⷭ҇ла: И҆ ны́нѣ, покро́ва. На стїхо́внѣ  стїхи̑ры покро́ва, гла́съ в҃, самогла́сны. Сла́ва, (с. ч҃в)  прпⷣбнагѡ, И҆ ны́нѣ, покро́ва. На бл҃гослове́нїи хлѣ́бѡвъ  тропа́рь покро́ва, гла́съ д҃: Дне́сь бл҃говѣ́рнїи лю́дїе:  три́жды. И҆ бꙋ́ди и҆́мѧ гдⷭ҇не, три́жды, съ пѣ́нїемъ: и҆  ѱало́мъ л҃г: Бл҃гословлю̀ гдⷭ҇а: и҆ чте́нїе. На  оу҆́трени, на Бг҃ъ гдⷭ҇ь, тропа́рь покро́ва: Та́же а҆пⷭ҇ла:  Сла́ва, рѡма́на: И҆ ны́нѣ, покро́ва: и҆ ѻ҆бы̑чныѧ  каѳі̑смы: По каѳі́смахъ сѣда́ленъ покро́ва: и҆ чте́нїе. По  полѷеле́и сѣда́ленъ покро́ва: и҆ чте́нїе. Степє́нна, а҃-й  а҆нтїфѡ́нъ, д҃-гѡ гла́са. Прокі́менъ, гла́съ д҃: Помѧнꙋ̀  и҆́мѧ твоѐ: Сті́хъ: Лицꙋ̀ твоемꙋ̀ помолѧ́тсѧ: Всѧ́кое  дыха́нїе: Є҆ѵⷢ҇лїе лꙋкѝ, зача́ло д҃: Воста́вши мр҃їа́мъ:  ѱало́мъ н҃. Сла́ва, Мл҃твами бцⷣы: И҆ ны́нѣ, то́йже.  Поми́лꙋй мѧ̀, бж҃е: По н҃-мъ ѱалмѣ̀ стїхи́ра, гла́съ и҃:  Сра́дꙋютсѧ съ на́ми: Канѡ́нъ покро́ва, со і҆рмосо́мъ на ѕ҃:  и҆ а҆пⷭ҇ла на д҃, и҆ прпⷣбнагѡ на д҃. Катава́сїа, Ѿве́рзꙋ  оу҆ста̀ моѧ̑: По г҃-й пѣ́сни, конда́къ а҆пⷭ҇ла, и҆  прпⷣбнагѡ: и҆ сѣда́ленъ а҆пⷭ҇ла: Сла́ва, прпⷣбнагѡ: И҆  ны́нѣ, покро́ва, и҆ чте́нїе. По ѕ҃-й пѣ́сни, конда́къ и҆  і҆́косъ покро́ва, пи́санъ въ пе́рвой слꙋ́жбѣ, и҆ про́логъ.  По ѳ҃-й пѣ́сни свѣти́ленъ покро́ва: Сла́ва, а҆пⷭ҇ла, И҆  ны́нѣ, покро́ва. На хвали́техъ стїхи̑ры покро́ва, на д҃:  Сла́ва, а҆пⷭ҇ла: И҆ ны́нѣ, покро́ва. Славосло́вїе вели́кое.  По трист҃о́мъ тропа́рь а҆пⷭ҇ла: Сла́ва, прпⷣбнагѡ: И҆  ны́нѣ, покро́ва. Є҆ктєнїѝ, и҆ ѿпꙋ́стъ, и҆ ча́съ а҃-й.  На а҃-мъ часѣ̀, тропа́рь покро́ва: Сла́ва, а҆пⷭ҇ла: И҆  ны́нѣ, бг҃оро́диченъ часѡ́въ. По трист҃о́мъ, конда́къ  покро́ва, и҆ соверше́нный ѿпꙋ́стъ. Та́кожде и҆ на про́чихъ  часѣ́хъ, въ нача́лѣ глаго́лемъ тропа́рь покро́ва: Ст҃ы́хъ  же тропарѝ премѣнѧ́емъ. Конда́къ же на всѣ́хъ часѣ́хъ  глаго́лемъ покро́ва. На лїтꙋргі́и, бл҃жє́нна, ѿ канѡ́на  покро́ва пѣ́снь г҃, на д҃: и҆ а҆пⷭ҇ла ѕ҃-ѧ, на д҃. По  вхо́дѣ, тропа́рь (с. ч҃в ѡ҆б.) покро́ва, и҆ а҆пⷭ҇ла, и҆  прпⷣбнагѡ. Конда́къ а҆пⷭ҇ла: Сла́ва, прпⷣбнагѡ: И҆ ны́нѣ,  покро́ва. Прокі́менъ, пѣ́снь бцⷣы, гла́съ г҃: Вели́читъ  дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀  своеѧ̀: И҆ а҆пⷭ҇ла: Во всю̀ зе́млю: А҆по́столъ покро́ва, ко  є҆вре́ємъ, зача́ло т҃к: И҆мѣ́ѧше пе́рваѧ ски́нїѧ: и҆  а҆пⷭ҇ла, дѣѧ́нїй, зача́ло к҃а, ѿ полꙋ̀: Бѣ̀ нѣ́кто  оу҆чени́къ въ дама́сцѣ: А҆ллилꙋ́їа, гла́съ и҃: Слы́ши дщѝ  и҆ ви́ждь: Сті́хъ: Лицꙋ̀ твоемꙋ̀ помо́лѧтсѧ: и҆ а҆пⷭ҇ла,  И҆сповѣ́дѧтъ нб҃са̀ чꙋдеса̀ твоѧ̑: Є҆ѵⷢ҇лїе лꙋкѝ, зача́ло  н҃д: Вни́де і҆и҃съ въ ве́сь нѣ́кꙋю: и҆ а҆пⷭ҇ла, лꙋкѝ,  зача́ло н҃а: Слꙋ́шаѧй ва́съ: Прича́стенъ, Ча́шꙋ сп҃се́нїѧ:  Дрꙋгі́й, Во всю̀ зе́млю: Рѧ́дъ, а҆по́столъ, и҆ є҆ѵⷢ҇лїе,  вычита́емъ напредѝ. 
[зрѝ] Подоба́етъ вѣ́дати, ꙗ҆́кѡ а҆́ще слꙋчи́тсѧ  пра́здникъ прест҃ы́ѧ бцⷣы чⷭ҇тна́гѡ є҆ѧ̀ покро́ва, и҆  ст҃а́гѡ а҆пⷭ҇ла а҆на́нїи въ недѣ́лю. Въ сꙋббѡ́тꙋ, на  ма́лѣй вече́рни, на Гдⷭ҇и воззва́хъ, стїхи̑ры воскрⷭ҇ны  гла́са, на д҃: Сла́ва, и҆ ны́нѣ, покро́ва. На стїхо́внѣ  стїхи́ра воскрⷭ҇на, а҃, и҆ покро́ва стїхо́вна вели́кїѧ  вече́рни, съ припѣ́вы и҆́хъ. Сла́ва, и҆ ны́нѣ, покро́ва,  ма́лыѧ вече́рни. По трист҃о́мъ, тропа́рь воскрⷭ҇нъ. Сла́ва,  и҆ ны́нѣ, покро́ва. Є҆ктенїа̀ ма́лаѧ, и҆ ѿпꙋ́стъ. На  вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны  трѝ, и҆ а҆нато́лїевъ а҃, и҆ покро́ва трѝ, и҆ а҆пⷭ҇ла  а҆на́нїи, г҃, Сла́ва, покро́ва: И҆ ны́нѣ, бг҃оро́диченъ  гла́са. Чтє́нїѧ покро́ва, трѝ. На лїті́и стїхи̑ры  покро́ва: Сла́ва, а҆пⷭ҇ла: И҆ ны́нѣ, покро́ва. На  стїхо́внѣ стїхи̑ры воскрⷭ҇ны: Сла́ва а҆пⷭ҇ла: И҆ ны́нѣ,  покро́ва. На бл҃гослове́нїи хлѣ́бѡвъ тропа́рь покро́ва,  три́жды. А҆́ще ли нѣ́сть бдѣ́нїѧ, глаго́лемъ тропа́рь  воскрⷭ҇нъ: Сла́ва, а҆пⷭ҇ла: И҆ ны́нѣ, покро́ва. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды. (с.  ч҃г) Сла́ва, а҆пⷭ҇ла: И҆ ны́нѣ, покро́ва. По каѳі́смахъ  сѣда́льны воскрⷭ҇ны, и҆ бг҃оро́дичны и҆́хъ. Та́же  полѷеле́й, и҆ тропарѝ, А҆́гг҃льскїй собо́ръ: и҆ ѵ҆пакоѝ  гла́са, и҆ сѣда́льны покро́ва всѝ. Степє́нна, и҆  прокі́менъ гла́са. Є҆ѵⷢ҇лїе воскрⷭ҇но, и҆ прѡ́чаѧ. Канѡ́нъ  воскрⷭ҇нъ со і҆рмосо́мъ на д҃, и҆ покро́ва на ѕ҃, и҆ а҆пⷭ҇ла  на д҃. Катава́сїа, Ѿве́рзꙋ оу҆ста̀ моѧ̑: По г҃-й пѣ́сни,  конда́къ покро́ва, и҆ а҆пⷭ҇ла, и҆ сѣда́ленъ а҆пⷭ҇ла:  Сла́ва, и҆ ны́нѣ, покро́ва. По ѕ҃-й пѣ́сни, конда́къ  воскрⷭ҇нъ. На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ, Сла́ва, а҆пⷭ҇ла: И҆ ны́нѣ, покро́ва. На  хвали́техъ стїхи̑ры воскрⷭ҇ны д҃, и҆ покро́ва д҃, со  сла́внымъ, съ припѣ́вы вече́рними. Сла́ва, стїхи́ра  є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ:  Славосло́вїе вели́кое. По трист҃о́мъ, тропа́рь воскрⷭ҇нъ,  є҆ктєнїѝ, и҆ ѿпꙋ́стъ, и҆ ча́съ а҃-й. На а҃-мъ часѣ̀,  тропа́рь воскрⷭ҇нъ: Сла́ва, покро́ва: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ покро́ва.  На г҃-мъ часѣ̀, тропа́рь воскрⷭ҇нъ, Сла́ва а҆пⷭ҇ла: И҆  ны́нѣ, и҆ бг҃оро́диченъ часѡ́въ. По Ѻ҆́ч҃е на́шъ, конда́къ  воскрⷭ҇нъ. Та́кожде и҆ на про́чихъ часѣ́хъ глаго́лемъ  конда́къ воскрⷭ҇нъ, и҆ покро́ва, премѣнѧ́юще. На лїтꙋргі́и,  бл҃жє́нна гла́са, на д҃, и҆ покро́ва пѣ́снь г҃-ѧ, на д҃,  и҆ а҆пⷭ҇ла пѣ́снь ѕ҃, на д҃. По вхо́дѣ тропа́рь воскрⷭ҇нъ,  и҆ покро́ва, и҆ а҆пⷭ҇ла. Конда́къ воскрⷭ҇нъ: Сла́ва,  а҆пⷭ҇ла: И҆ ны́нѣ, покро́ва. Прокі́менъ, а҆по́столъ,  А҆ллилꙋ́їа, є҆ѵⷢ҇лїе, и҆ прича́стенъ, пре́жде воскрⷭ҇нъ, и҆  пото́мъ бцⷣы. [зрѝ] Прпⷣбнагѡ же рѡма́на слꙋ́жба  ѡ҆ставлѧ́етсѧ, и҆ пое́тсѧ на повече́рїи. 
🕃 Прпⷣбнагѡ ѻ҆тца̀ на́шегѡ са́ввы,  ви́шерскагѡ чꙋдотво́рца. 
комм. Соверша́етсѧ собо́ръ є҆гѡ̀ во ѻ҆би́тели  є҆гѡ̀, по свидѣ́тельствꙋ а҆рхїере́а сꙋ́щагѡ та́мѡ. (с. ч҃г  ѡ҆б.) 
Тропа́рь, гла́съ д҃: 
Ѿ ю҆́ности твоеѧ̀ ве́сь бг҃ꙋ порабо́тилсѧ є҆сѝ,  бл҃же́нне, и҆ тогѡ̀ ра́ди любвѐ ѻ҆те́чество и҆ ро́дъ  ѡ҆ста́вилъ є҆сѝ, въ пꙋсты́ню всели́всѧ, и҆ въ не́й  жесто́кое житїѐ показа́въ, чꙋде́съ дарова̑нїѧ ѿ гдⷭ҇а  прїѧ́лъ є҆сѝ, са́вво прпⷣбне: молѝ хрⷭ҇та̀ бг҃а,  сп҃сти́сѧ дꙋша́мъ на́шымъ. 
Конда́къ, гла́съ и҃. Подо́бенъ: Взбра́нной: 
Ѻ҆те́чества, прпⷣбне, оу҆дали́всѧ, и҆ всели́всѧ въ  пꙋсты́ню, и҆ та́мѡ на сто́лпъ вше́дъ, и҆дѣ́же жесто́кое  житїѐ показа́лъ є҆сѝ, и҆ мно́гихъ житїе́мъ оу҆диви́въ,  ѿню́дꙋже дарова́нїе чꙋде́съ ѿ хрⷭ҇та̀ прїѧ́лъ є҆сѝ.  помина́й на́съ чествꙋ́ющихъ па́мѧть твою̀, да зове́мъ тѝ:  ра́дꙋйсѧ, са́вво, ѻ҆́тче на́шъ. 
в҃. 🕃 Ст҃а́гѡ сщ҃енномч҃нка кѷпрїа́на: И҆  ст҃ы́ѧ мч҃нцы і҆ꙋсті́ны: И҆ ст҃а́гѡ и҆ бл҃же́ннагѡ  а҆ндре́а, хрⷭ҇та̀ ра́ди ю҆ро́дивагѡ. 
На гдⷭ҇и воззва́хъ стїхи̑ры на ѕ҃, гла́съ г҃. Подо́бенъ:  Ꙗ҆́кѡ до́блѧ: Сла́ва, гла́съ в҃: Оу҆че́нїѧ пре́лесть: На  стїхо́внѣ ѻ҆ктѡ́иха. Сла́ва, гла́съ в҃: Свѣти́льника  бг҃осїѧ́ннагѡ: Тропа́рь, гла́съ д҃: И҆ нра́вѡмъ  прича́стникъ: септе́мврїа въ г҃-й де́нь. На оу҆́трени, на  Бг҃ъ гдⷭ҇ь, тропа́рь ст҃а́гѡ, два́жды: и҆ ѻ҆бы̑чныѧ  каѳі̑смы, и҆ чтє́нїѧ. Ѻ҆́ба канѡ́на ѻ҆ктѡ́иха без̾  мч҃ничнѡвъ: и҆ ст҃ы́хъ гла́съ д҃, на ѕ҃. По г҃-й пѣ́сни  сѣда́ленъ, два́жды. По ѕ҃-й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Ѿ хꙋдо́жества волше́бнагѡ ѡ҆брати́всѧ, бг҃омꙋ́дре, къ  позна́нїю бж҃е́ственномꙋ: показа́лсѧ є҆сѝ мі́рꙋ вра́чь  мꙋдрѣ́йшїй, и҆сцѣлє́нїѧ да́рꙋѧ чествꙋ́ющымъ тѧ̀,  кѷпрїа́не со і҆ꙋсті́ною: съ не́юже моли́сѧ чл҃вѣколю́бцꙋ  влⷣцѣ, сп҃стѝ дꙋ́шы на́шѧ. 
(с. ч҃д) 
И҆ і҆́косъ, и҆ про́логъ. По ѳ҃-й пѣ́сни свѣти́ленъ  ѻ҆ктѡ́иха: Сла́ва, ст҃а́гѡ: И҆ ны́нѣ, бг҃оро́диченъ. На  стїхо́внѣ ѻ҆ктѡ́иха. Сла́ва, гла́съ и҃: И҆́же ѕло́бы: И҆  ны́нѣ, бг҃оро́диченъ, и҆лѝ крⷭ҇тобг҃оро́диченъ. На  лїтꙋргі́и, бл҃жє́нна ѻ҆ктѡ́иха, на д҃: и҆ ст҃ы́хъ пѣ́снь  г҃-ѧ, на д҃: Прокі́менъ, гла́съ з҃: Чⷭ҇тна̀ пред̾ гдⷭ҇емъ:  Сті́хъ: Что̀ возда́мъ: А҆по́столъ къ тїмоѳе́ю, зача́ло с҃п:  Бл҃годарю̀ оу҆крѣплѧ́ющаго мѧ̀ хрⷭ҇та̀: А҆ллилꙋ́їа, гла́съ  в҃: Сщ҃е́нницы твоѝ ѡ҆блекꙋ́тсѧ: Є҆ѵⷢ҇лїе і҆ѡа́нна,  зача́ло л҃ѕ: А҆́зъ є҆́смь две́рь: Прича́стенъ, Въ па́мѧть  вѣ́чнꙋю: 
[зрѝ]комм. Слꙋ́жба ст҃а́гѡ а҆ндре́а ю҆ро́дивагѡ  пое́тсѧ на повече́рїи. 
Тропа́рь а҆ндре́ю, гла́съ а҃: 
Гла́съ а҆пⷭ҇ла твоегѡ̀ па́ѵла оу҆слы́шавъ глаго́лющъ:  мы̀ ю҆ро́ди хрⷭ҇та̀ ра́ди. ра́бъ тво́й а҆ндре́й ю҆ро́дъ  бы́сть на землѝ, тебѐ ра́ди, хрⷭ҇тѐ бж҃е: тѣ́мже ны́нѣ  па́мѧть є҆гѡ̀ почита́юще, тебѣ̀ мо́лимсѧ, гдⷭ҇и, сп҃сѝ  дꙋ́шы на́шѧ. 
Конда́къ, гла́съ д҃. Подо́бенъ: Вознесы́йсѧ: 
Во ю҆ро́дство претвори́всѧ во́лею, мі́ра сегѡ̀ красоты̑  ѿню́дъ возненави́дѣлъ є҆сѝ, плотска̑ѧ мꙋдрова̑нїѧ  оу҆вѧди́лъ є҆сѝ, посто́мъ и҆ жа́ждею, и҆ зно́емъ и҆  стꙋ́денїю мра́за, ѿ дождѧ̀ и҆ снѣ́га, и҆ ѿ про́чїѧ  воздꙋ́шныѧ тѧготы̀ никогда́же оу҆клони́всѧ, ѡ҆чи́стилъ  є҆сѝ себѐ ꙗ҆́кѡ зла́то въ горни́лѣ, а҆ндре́е бл҃же́нне. 
г҃. 🕃 Ст҃а́гѡ сщ҃енномч҃нка дїонѵ́сїа  а҆реопагі́та. 
На Гдⷭ҇и воззва́хъ, стїхи̑ры на ѕ҃: гла́съ а҃.  Подо́бенъ: Нбⷭ҇ныхъ чинѡ́въ: Сла́ва, гла́съ в҃: Прїиди́те  согла́снѡ: На стїхо́внѣ ѻ҆ктѡ́иха. Сла́ва, гла́съ д҃:  Нбⷭ҇нагѡ зна́нїѧ. (с. ч҃д ѡ҆б.) 
Тропа́рь, гла́съ д҃: 
Бл҃гости наꙋчи́всѧ, и҆ трезвѧ́сѧ во всѣ́хъ, бл҃го́ю  со́вѣстїю сщ҃еннолѣ́пнѡ ѡ҆бо́лксѧ, поче́рплъ є҆сѝ ѿ  сосꙋ́да и҆збра́ннагѡ неизречє́ннаѧ, и҆ вѣ́рꙋ соблю́дъ,  ра́вное тече́нїе соверши́лъ є҆сѝ, сщ҃енномꙋ́чениче  дїонѵ́сїе. молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
На оу҆́трени, на Бг҃ъ гдⷭ҇ь, тропа́рь ст҃а́гѡ, два́жды,  и҆ ѻ҆бы̑чныѧ каѳі̑смы: и҆ чтє́нїѧ. Ѻ҆́ба канѡ́на  ѻ҆ктѡ́иха. И҆ ст҃а́гѡ на ѕ҃, гла́съ и҃. По г҃-й пѣ́сни  сѣда́ленъ, два́жды. По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Нбⷭ҇наѧ врата̀ проше́дъ дх҃омъ, ꙗ҆́кѡ оу҆чени́къ, до  тре́тїѧгѡ нб҃сѐ дости́гшагѡ а҆пⷭ҇ла, дїонѵ́сїе,  неизрече́нныхъ ѡ҆богати́лсѧ є҆сѝ всѧ́кимъ ра́зꙋмомъ, и҆  ѡ҆зари́лъ є҆сѝ во тьмѣ̀ невѣ́дѣнїѧ сѣдѧ́щыѧ. тѣ́мже  зове́мъ: ра́дꙋйсѧ, ѻ҆́тче всемі́рный. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  ѻ҆ктѡ́иха: Сла́ва, ст҃а́гѡ, и҆ ны́нѣ, бг҃оро́диченъ. На  стїхо́внѣ ѻ҆ктѡ́иха, Сла́ва, ст҃а́гѡ, гла́съ и҃: Во  ст҃и́телехъ, и҆ мч҃нцѣхъ: На лїтꙋргі́и, бл҃жє́нна  ѻ҆ктѡ́иха, на д҃: И҆ ст҃а́гѡ пѣ́снь г҃-ѧ на д҃.  Прокі́менъ, гла́съ и҃: Восхва́лѧтсѧ прпⷣбнїи во сла́вѣ:  Сті́хъ: Воспо́йте гдⷭ҇еви пѣ́снь но́вꙋ: А҆по́столъ  дѣѧ́нїй, зача́ло м҃ ѿ полꙋ̀: Пое́мше па́ѵла ведо́ша на  а҆реопа́гъ: А҆ллилꙋ́їа, гла́съ в҃: Сщ҃е́нницы твоѝ  ѡ҆блекꙋ́тсѧ: Є҆ѵⷢ҇лїе матѳе́а, зача́ло н҃є ѿ полꙋ̀:  Подо́бно є҆́сть црⷭ҇твїе нбⷭ҇ное человѣ́кꙋ кꙋпцꙋ̀:  Прича́стенъ: Въ па́мѧть вѣ́чнꙋю: 
д҃. Ст҃а́гѡ сщ҃енномч҃нка і҆ероѳе́а, є҆пⷭ҇кпа  а҆ѳи́нскагѡ. 
Стїхи̑ры ѻ҆ктѡ́иха, г҃: И҆ ст҃а́гѡ г҃, гла́съ д҃.  Подо́бенъ: Да́лъ є҆сѝ зна́менїе: Сла́ва, гла́съ в҃.  Самогла́сенъ. Предста́въ (с. ч҃є) оу҆спе́нїю: На  стїхо́внѣ ѻ҆ктѡ́иха. Тропа́рь вчера́шнїй. На оу҆́трени,  ѻ҆́ба канѡ́на ѻ҆ктѡ́иха: и҆ ст҃а́гѡ на д҃, гла́съ и҃. По  г҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Сщ҃еннонача́льника а҆ѳи́нскаго восхвалѧ́емъ тѧ̀, ꙗ҆́кѡ  тайноꙋчи́вшесѧ тобо́ю стра̑ннымъ и҆ неизречє́ннымъ:  ꙗ҆ви́лсѧ бо є҆сѝ бг҃опрїѧ́тный пѣсносло́вецъ. но молѝ,  всебл҃же́нне і҆ероѳе́е: ѿ всѧ́кихъ на́мъ грѣхопаде́нїй  и҆зба́витисѧ, да зове́мъ: ра́дꙋйсѧ ѻ҆́тче бг҃омꙋ́дре. 
И҆ сѣда́ленъ ст҃а́гѡ. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Ꙗ҆́коже сто́лпъ непоколеби́мь і҆ероѳе́е, преще́нїѧ  врагѡ́въ не оу҆страши́лсѧ є҆сѝ: но пре́лести разрꙋши́лъ  є҆сѝ тверды́ню, ꙗ҆́кѡ ка́мень че́стенъ валѧ́ѧсѧ ѻ҆́тче.  тѣ́мъ влⷣка тѧ̀ хра́брствовавша вѣнча́етъ живонача́льною  и҆ бж҃е́ственною десни́цею, є҆го́же ѡ҆ всѣ́хъ на́съ  оу҆молѝ. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха:  Сла́ва, ст҃а́гѡ. На стїхо́внѣ ѻ҆ктѡ́иха. 
🕃 Въ то́йже де́нь ѡ҆брѣ́тенїе чⷭ҇тны́хъ моще́й,  и҆̀же во ст҃ы́хъ ѻ҆тє́цъ на́шихъ, гꙋ́рїа пе́рвагѡ  а҆рхїепⷭ҇кпа каза́нскагѡ и҆ варсоно́фїа є҆пⷭ҇кпа  тверска́гѡ. 
комм. Соверша́етсѧ собо́ръ и҆́хъ во гра́дѣ каза́ни,  и҆ во хра́мѣ и҆́хъ. 
Тропа́рь, гла́съ г҃: 
Пе́рвїи оу҆чи́телїе пре́жде те́мномꙋ, ны́нѣ же  свѣ́тломꙋ и҆ новопросвѣще́нномꙋ гра́дꙋ каза́ни, пе́рвїи  возвѣсти́телїе пꙋтѝ сп҃си́тельнагѡ, и҆́стиннїи храни́телїе  а҆пⷭ҇льскихъ преда́нїй, столпѝ непоколеби́мїи, бл҃гоче́стїѧ  оу҆чи́телїе, и҆ правосла́вїѧ наста̑вницы, гꙋ́рїе и҆  варсоно́фїе, влⷣкꙋ всѣ́хъ моли́те, ми́ръ вселе́ннѣй  дарова́ти, и҆ дꙋша́мъ на́шымъ ве́лїю млⷭ҇ть. 
(с. ч҃є ѡ҆б.) 
Конда́къ варсоно́фїю, гла́съ ѕ҃: 
Воздержа́нїемъ тѣ́ло дх҃ꙋ порабо́тивъ, дꙋ́шꙋ же  равноа́гг҃льнꙋ сотвори́лъ є҆сѝ: сегѡ̀ ра́ди свѧти́тельства  са́номъ поче́тсѧ: чи́стѣ чистѣ́йшемꙋ предстои́ши. молѝ  хрⷭ҇та̀ бг҃а, ст҃и́телю, сп҃стѝ і҆мпера́тора на́шего  вседержа́внаго, бл҃гоче́стїѧ содержи́телѧ, и҆ лю́ди твоѧ̑,  ст҃е, да всѝ вопїе́мъ тѝ: ра́дꙋйсѧ, ѻ҆́тче прпⷣбне  варсоно́фїе, гра́дꙋ на́шемꙋ каза́ни похвала̀ и҆  оу҆твержде́нїе. 
Конда́къ, гꙋ́рїю, гла́съ д҃: 
Чꙋ́вствєнныѧ стра̑сти побѣди́въ, чистото́ю ꙗ҆́кѡ  со́лнце возсїѧ́лъ є҆сѝ, чи́сто житїѐ до конца̀  сохрани́въ, и҆ ѿ невѣ́рїѧ вѣ́рꙋ мно́гихъ ко хрⷭ҇тꙋ̀  приве́лъ є҆сѝ, и҆ тогѡ̀ ра́ди ѿ бг҃а нетлѣ́нїемъ  почте́нъ бы́лъ є҆сѝ, и҆ чꙋдесы̀ оу҆дивлѧ́емь. мо́лимъ  тѧ̀, ст҃и́телю гꙋ́рїе, мл҃твами твои́ми ѿ бѣ́дъ и҆зба́ви  на́съ да зове́мъ тѝ: ра́дꙋйсѧ, ѻ҆́тче преди́вный, гра́дꙋ  каза́ни похвала̀ и҆ оу҆твержде́нїе. 
є҃. Ст҃ы́ѧ мч҃нцы харїті́ны: 
Стїхи̑ры ѻ҆ктѡ́иха, г҃: и҆ ст҃ы́ѧ, г҃, гла́съ д҃.  Подо́бенъ: Ꙗ҆́кѡ до́блѧ: На стїхо́внѣ ѻ҆ктѡ́иха.  Тропа́рь, гла́съ д҃: А҆́гница твоѧ̀, і҆и҃се: септе́мврїа въ  ѕ҃і-й де́нь. На оу҆́трени, ѻ҆́ба канѡ́на ѻ҆ктѡ́иха, и҆  ст҃ы́ѧ на д҃: гла́съ д҃. По г҃-й пѣ́сни, сѣда́ленъ. По ѕ҃- й пѣ́сни, 
Конда́къ, гла́съ в҃. Подо́бенъ: Вы́шихъ и҆щѧ̀: 
Крѣ́пкимъ ра́зꙋмомъ, харїті́но, дꙋ́шꙋ оу҆тве́рждши  вѣ́рою, бори́телѧ врага̀ ꙗ҆́вѣ посрами́ла є҆сѝ: оу҆  хрⷭ҇та̀ предста̀, всебл҃же́ннаѧ, червлени́цꙋ ѿ крове́й  твои́хъ носѧ́щи и҆ при́снѡ со а҆́гг҃лы ра́дꙋющисѧ: молѝ за  ны̀ стрⷭ҇тоте́рпице. 
На стїхо́внѣ ѻ҆ктѡ́иха. 
(с. ч҃ѕ) 
🕃 Въ то́йже де́нь ст҃ы́хъ ст҃и́телей,  петра̀, а҆леѯі́а, і҆ѡ́ны и҆ фїлі́ппа,  митрополі́тѡвъ моско́вскихъ, и҆ всеѧ̀ рѡссі́и  чꙋдотво́рцєвъ. 
комм. Соверша́етсѧ собо́ръ и҆́хъ, и҆дѣ́же лежа́тъ  мо́щи и҆́хъ, и҆ и҆дѣ́же хра́мъ и҆́хъ. 
Тропа́рь, гла́съ д҃: 
Первопресто́льницы рѡссі́йстїи, и҆́стиннїи храни́телїе  а҆пⷭ҇льскихъ преда́нїй, столпѝ непоколеби́мїи, правосла́вїѧ  наста̑вницы, пе́тре, и҆ а҆леѯі́е, і҆ѡ́но и҆ фїлі́ппе,  влⷣкꙋ всѣ́хъ моли́те, ми́ръ вселе́ннѣй дарова́ти, и҆  дꙋша́мъ на́шымъ ве́лїю млⷭ҇ть. 
Конда́къ, гла́съ г҃. Подо́бенъ: Дв҃а дне́сь: 
Во ст҃и́телехъ бл҃гоче́стнѡ пожи́сте, и҆ лю́ди къ  бг҃оразꙋ́мїю наста́висте, и҆ до́брѣ бг҃ꙋ оу҆годи́сте:  сегѡ̀ ра́ди ѿ негѡ̀ нетлѣ́нїемъ и҆ чꙋдесы̀  просла́вистесѧ, ꙗ҆́кѡ оу҆ченицы̀ бж҃їѧ бл҃года́ти. 
ѕ҃. 🕂 Ст҃а́гѡ и҆ сла́внагѡ а҆пⷭ҇ла ѳѡмы̀. 
На вели́цѣй вече́рни, пое́мъ Бл҃же́нъ мꙋ́жъ: а҃-й  а҆нтїфѡ́нъ: На Гдⷭ҇и воззва́хъ, стїхи̑ры а҆пⷭ҇ла, на и҃,  гла́съ д҃. Подо́бенъ: Ꙗ҆́кѡ до́блѧ: Сла́ва, гла́съ ѕ҃:  Ꙗ҆́кѡ слꙋга̀ сло́ва: И҆ ны́нѣ: Кто̀ тебѐ не оу҆бл҃жи́тъ:  Вхо́дъ. Прокі́менъ днѐ. и҆ чтє́нїѧ г҃. а҃-е, Собо́рнагѡ  посла́нїѧ і҆ѡа́ннова: Є҆́же бѣ̀ и҆спе́рва: в҃-е,  І҆а́кѡвлѧ: І҆а́кѡвъ бг҃ꙋ и҆ гдⷭ҇ꙋ і҆и҃сꙋ хрⷭ҇тꙋ̀ ра́бъ: г҃- е, І҆ꙋ́дина: І҆ꙋ́да і҆и҃сꙋ хрⷭ҇тꙋ̀ ра́бъ: На лїті́и стїхи́ра  хра́ма и҆ а҆пⷭ҇ла, гла́съ д҃. Подо́бенъ: Ꙗ҆́кѡ до́блѧ:  Сла́ва, гла́съ в҃: Ѡ҆ста́вивъ земна̑ѧ: И҆ ны́нѣ: Всѐ  оу҆пова́нїе моѐ: На стїхо́внѣ стїхи̑ры, гла́съ д҃.  Подо́бенъ: Да́лъ є҆сѝ зна́менїе: съ припѣ́вы и҆́хъ.  Сла́ва. гла́съ ѕ҃: Бж҃е́ствєнныѧ ви́дѧ: И҆ ны́нѣ, Бцⷣе,  ты̀ є҆сѝ лоза̀: По трист҃о́мъ тропа́рь, гла́съ г҃: А҆пⷭ҇ле  ст҃ы́й: септе́мврїа въ к҃-в де́нь. 
(с. ч҃ѕ ѡ҆б.) 
И҆лѝ се́й, гла́съ в҃: 
Оу҆ч҃нкъ хрⷭ҇то́въ бы́въ, бж҃е́ственнагѡ собо́ра  а҆пⷭ҇льскагѡ соприча́стникъ, невѣ́рствїемъ бо хрⷭ҇то́во  воскрⷭ҇нїе и҆звѣсти́въ, и҆ тогѡ̀ пречⷭ҇тꙋю стрⷭ҇ть  ѡ҆сѧза́нїемъ оу҆вѣ́ривъ, ѳѡмо̀ всехва́льне, и҆ ны́нѣ  на́мъ просѝ ми́ра и҆ ве́лїю млⷭ҇ть. 
Сла́ва, и҆ ны́нѣ, бг҃оро́диченъ: и҆ ѿпꙋ́стъ. На  оу҆́трени, на Бг҃ъ гдⷭ҇ь: тропа́рь а҆пⷭ҇ла, два́жды.  Сла́ва, и҆ ны́нѣ, бг҃оро́диченъ воскрⷭ҇нъ. По каѳі́смахъ  сѣда́льны а҆пⷭ҇ла, съ бг҃оро́дичны и҆́хъ. И҆ чте́нїе. По  полѷеле́и сѣда́ленъ гла́съ г҃. два́жды. Сла́ва, и҆ ны́нѣ,  бг҃оро́диченъ. Степє́нна, а҃-й а҆нтїфѡ́нъ, д҃-гѡ гла́са.  Прокі́менъ, гла́съ д҃: Во всю̀ зе́млю: Сті́хъ: Нб҃са̀  повѣ́даютъ: Всѧ́кое дыха́нїе: Є҆ѵⷢ҇лїе і҆ѡа́нна, зача́ло  ѯ҃з: Ꙗ҆ви́сѧ і҆и҃съ оу҆ч҃нкѡ́мъ свои̑мъ: По н҃-мъ  ѱалмѣ̀ стїхи́ра, гла́съ д҃: Хрⷭ҇то́съ вели́кое сл҃нце:  Канѡ́нъ бцⷣы, со і҆рмосо́мъ на ѕ҃: и҆ а҆пⷭ҇ла на и҃, гла́съ  д҃. Катава́сїа: Ѿве́рзꙋ оу҆ста̀ моѧ̑: По г҃-й пѣ́сни,  сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ дне́сь: 
Премꙋ́дрости бл҃года́ти и҆спо́лненъ хрⷭ҇то́въ а҆пⷭ҇лъ,  и҆ слꙋжи́тель и҆́стинный, въ покаѧ́нїи вопїѧ́ше тебѣ̀: ты̀  мо́й є҆сѝ бг҃ъ же и҆ гдⷭ҇ь. 
И҆ і҆́косъ. И҆ про́логъ. По ѳ҃-й пѣ́сни, свѣти́ленъ  а҆пⷭ҇ла. Сла́ва, дрꙋгі́й. И҆ ны́нѣ, бг҃оро́диченъ. На  хвали́техъ стїхи̑ры а҆пⷭ҇ла на д҃, самогла́сны, гла́съ а҃:  хрⷭ҇тꙋ̀ послѣ́довалъ є҆сѝ: Сла́ва, гла́съ ѕ҃: На  колесни́цѣ добродѣ́телей: И҆ ны́нѣ, бг҃оро́диченъ.  Славосло́вїе вели́кое. По трист҃о́мъ, тропа́рь а҆пⷭ҇ла:  Сла́ва, и҆ ны́нѣ, бг҃оро́диченъ воскрⷭ҇нъ. Є҆ктєнїѝ, и҆  ѿпꙋ́стъ, и҆ ча́съ а҃-й. На лїтꙋргі́и, бл҃жє́нна а҆пⷭ҇ла,  ѿ канѡ́на пѣ́снь г҃, и҆ ѕ҃, на и҃. Прокі́менъ, (с. ч҃з)  гла́съ и҃: Во всю̀ зе́млю: Сті́хъ: Нб҃са̀ повѣ́даютъ:  А҆по́столъ къ корі́нѳѧнѡмъ, зача́ло рл҃а: Бг҃ъ ны̀  посла́нники: А҆ллилꙋ́їа, гла́съ а҃: И҆сповѣ́дѧтъ нб҃са̀.  Є҆ѵⷢ҇лїе і҆ѡа́нна, зача́ло ѯ҃є: Сꙋ́щꙋ по́здѣ:  Прича́стенъ: Во всю̀ зе́млю: 
з҃. 🕃 Ст҃ы́хъ мꙋ́чєникъ, се́ргїа и҆ ва́кха. 
На Гдⷭ҇и воззва́хъ, стїхи̑ры на ѕ҃, гла́съ ѕ҃.  Подо́бенъ: Всю̀ ѿложи́вше: Сла́ва, гла́съ д҃: Се́ргїй и҆  ва́кхъ: На стїхо́внѣ ѻ҆ктѡ́иха. Сла́ва, ст҃ы́хъ, гла́съ  и҃: Оу҆крѣпи́сѧ хрⷭ҇то́выхъ мч҃нкъ: Тропа́рь, гла́съ д҃:  Мч҃нцы твоѝ, гдⷭ҇и: септе́мврїа въ к҃-й де́нь. 
И҆лѝ се́й, гла́съ є҃: 
Оу҆добре́нїе хрⷭ҇то́выхъ стрⷭ҇тоте́рпєцъ, и҆ ѻ҆́чи  хрⷭ҇то́вы це́ркве, ѻ҆́чи просвѣти́те дꙋ́шъ на́шихъ,  се́ргїе многострада́льне и҆ ва́кхе пресла́вне, моли́тесѧ ко  гдⷭ҇ꙋ, ꙗ҆́кѡ да оу҆бѣжи́мъ тьмы̀ грѣхо́вныѧ: и҆ свѣ́та  ꙗ҆ви́мсѧ ѻ҆́бщницы невече́рнѧгѡ мл҃твами ва́шими ст҃і́и. 
На оу҆́трени, ѻ҆́ба канѡ́на ѻ҆ктѡ́иха: И҆ ст҃ы́хъ на  ѕ҃, гла́съ а҃. По г҃-й пѣ́сни сѣда́ленъ, гла́съ и҃,  два́жды. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ра́зꙋмъ на врагѝ мꙋ́жески воѡрꙋжи́вше, всю̀ тѣ́хъ  ле́сть разрꙋши́сте, и҆ побѣ́дꙋ свы́ше прїи́мше мч҃нцы  всехва́льнїи, є҆диномы́сленнѡ вопїю́ще: добро̀ и҆ красно̀  є҆́же бы́ти съ бг҃омъ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́хъ: И҆ ны́нѣ, бг҃оро́диченъ. На хвали́техъ  стїхи̑ры, на д҃, самогла́сны: Є҆ди́нъ, гла́съ а҃: И҆ два̀,  гла́съ д҃: Сла́ва, гла́съ г҃: Ко́ль добро̀, и҆ ко́ль  красно̀: На стїхо́внѣ ѻ҆ктѡ́иха. Сла́ва, ст҃ы́хъ, гла́съ  в҃: Ви́дѧщи дре́вле: На лїтꙋргі́и, бл҃жє́нна ѻ҆ктѡ́иха: И҆  ст҃ы́хъ пѣ́снь (с. ч҃з ѡ҆б.) г҃-ѧ, на д҃. Прокі́менъ,  гла́съ д҃. Ст҃ы̑мъ, и҆̀же сꙋ́ть на землѝ є҆гѡ̀: Сті́хъ:  Предзрѣ́хъ гдⷭ҇а предо мно́ю вы́нꙋ: А҆по́столъ ко  є҆вре́ємъ, зача́ло т҃а: И҆̀же вѣ́рою побѣди́ша  ца̑рствїѧ: А҆ллилꙋ́їа, гла́съ в҃: Сѐ что̀ добро̀: Є҆ѵⷢ҇лїе  лꙋкѝ, зача́ло р҃ѕ: Возложа́тъ на вы̀ рꙋкѝ своѧ̑:  Прича́стенъ, Ра́дꙋйтесѧ: 
и҃. Прпⷣбныѧ ма́тере на́шеѧ пелагі́и: 
Стїхи̑ры ѻ҆ктѡ́иха, г҃: и҆ ст҃ы́ѧ, г҃, гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, гла́съ д҃:  И҆дѣ́же оу҆мно́жисѧ грѣ́хъ: Тропа́рь, гла́съ и҃: Въ  тебѣ̀ ма́ти: септе́мврїа въ а҃і-й де́нь. На оу҆́трени,  ѻ҆́ба канѡ́на ѻ҆ктѡ́иха: И҆ прпⷣбныѧ на д҃, гла́съ д҃: По  г҃-й пѣ́сни, сѣда́ленъ ст҃ы́ѧ. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Тѣ́ло твоѐ поста́ми и҆знꙋри́вши, бдѣ́нными мл҃твами  творца̀ оу҆моли́ла є҆сѝ ѡ҆ дѣѧ́нїихъ твои́хъ, ꙗ҆́кѡ да  прїи́меши соверше́нное ѡ҆ставле́нїе: є҆́же и҆ ѡ҆брѣла̀  є҆сѝ ма́ти ꙗ҆́вѣ, пꙋ́ть покаѧ́нїѧ показа́вши. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха. 
ѳ҃. 🕂 Ст҃а́гѡ а҆пⷭ҇ла і҆а́кѡва а҆лфе́ева: И҆  прпⷣбнагѡ ѻ҆тца̀ на́шегѡ а҆ндроні́ка, и҆ жены̀ є҆гѡ̀  а҆ѳана́сїи. 
На вели́цѣй вече́рни, пое́мъ, Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры а҆пⷭ҇ла, на и҃:  гла́съ д҃. Подо́бенъ: Да́лъ є҆сѝ зна́менїе: Сла́ва, гла́съ  то́йже: Бж҃е́ственнагѡ дх҃а ꙗ҆́вѣ: И҆ ны́нѣ: И҆́же тебѐ  ра́ди: Вхо́дъ. Прокі́менъ днѐ, и҆ чтє́нїѧ г҃: и҆ лїті́а:  и҆щѝ сегѡ̀ мѣ́сѧца въ ѕ҃-й де́нь. На стїхо́внѣ стїхи̑ры,  гла́съ. д҃. Подо́бенъ: Да́лъ є҆сѝ зна́менїе: съ припѣ́вы  и҆́хъ. (с. ч҃и) Сла́ва, гла́съ є҃: Вѣ́рнѡ торжествꙋ́емъ:  И҆ ны́нѣ: Хра́мъ и҆ две́рь є҆сѝ: По трист҃о́мъ, тропа́рь,  гла́съ г҃: А҆пⷭ҇ле ст҃ы́й: септе́мврїа въ к҃в-й де́нь.  Сла́ва, и҆ ны́нѣ, бг҃оро́диченъ. И҆ ѿпꙋ́стъ. 
комм. Прпⷣбнагѡ а҆ндроні́ка слꙋ́жба пое́тсѧ на  повече́рїи. 
На оу҆́трени, на Бг҃ъ гдⷭ҇ь, тропа́рь а҆пⷭ҇ла, два́жды.  Сла́ва, и҆ ны́нѣ, бг҃оро́диченъ: Тѧ̀ хода́тайствовавшꙋю: По  каѳі́смахъ сѣда́ленъ а҆пⷭ҇ла съ бг҃оро́дичны и҆́хъ. И҆  чте́нїе. По полѷеле́и сѣда́ленъ, гла́съ и҃, два́жды.  Сла́ва, и҆ ны́нѣ, бг҃оро́диченъ: Степє́нна, а҃-й  а҆нтїфѡ́нъ, д҃-гѡ гла́са. Прокі́менъ, гла́съ д҃: Во всю̀  зе́млю: Сті́хъ: Нб҃са̀ повѣ́даютъ: Всѧ́кое дыха́нїе:  Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀ стїхи́ра, гла́съ  д҃. Подо́бенъ: Жєны̀ оу҆слы́шите: Канѡ́нъ бцⷣы со  і҆рмосо́мъ на ѕ҃: и҆ а҆пⷭ҇ла на и҃, гла́съ ѕ҃. Катава́сїа:  Ѿве́рзꙋ оу҆ста̀ моѧ̑: По г҃-й пѣ́сни, сѣда́ленъ, гла́съ  и҃, два́жды. Сла́ва, и҆ ны́нѣ, бг҃оро́диченъ. По ѕ҃-й  пѣ́сни, 
Конда́къ, гла́съ в҃. Подо́бенъ: Твє́рдыѧ: 
Тве́рдѡ мꙋ́дрости догма́ты въ дꙋ́шы бл҃гочести́выхъ  вложи́вшаго, похвала́ми да оу҆бл҃жи́мъ, ꙗ҆́кѡ  бг҃овѣща́телѧ всѝ і҆а́кѡва: престо́лꙋ бо сла́вы влⷣчню  предстоѧ̀, и҆ со всѣ́ми а҆́гг҃лы ра́дꙋетсѧ, молѧ̀  непреста́ннѡ ѡ҆ всѣ́хъ на́съ. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  а҆пⷭ҇ла, два́жды. Сла́ва, и҆ ны́нѣ, бг҃оро́диченъ. На  хвали́техъ стїхи̑ры а҆пⷭ҇ла на д҃, гла́съ д҃. Подо́бенъ:  Ꙗ҆́кѡ до́блѧ: Сла́ва, гла́съ в҃: Ѡ҆ста́вивъ земна̑ѧ: И҆  ны́нѣ, бг҃оро́диченъ: Всѐ оу҆пова́нїе моѐ: Славосло́вїе  вели́кое. По трист҃о́мъ, тропа́рь а҆пⷭ҇ла: Сла́ва, и҆  ны́нѣ, бг҃оро́диченъ воскрⷭ҇нъ. Є҆ктєнїѝ, и҆ ѿпꙋ́стъ,  и҆ ча́съ а҃-й. На лїтꙋргі́и, бл҃жє́нна а҆пⷭ҇ла, ѿ канѡ́на  пѣ́снь г҃-ѧ и҆ ѕ҃-ѧ на и҃. Прокі́менъ (с. ч҃и ѡ҆б.) гла́съ  и҃: Во всю̀ зе́млю: Сті́хъ: Нб҃са̀ повѣ́даютъ: А҆по́столъ  къ корі́нѳѧнѡмъ, зача́ло рл҃а: Бг҃ъ ны̀ посла́нники:  А҆ллилꙋ́їа, гла́съ в҃: И҆сповѣ́дѧтъ нб҃са̀: Є҆ѵⷢ҇лїе лꙋкѝ  зача́ло н҃а: Слꙋ́шаѧй ва́съ, менѐ слꙋ́шаетъ: Прича́стенъ:  Во всю̀ зе́млю. 
і҃. Ст҃ы́хъ мꙋ́чєникъ є҆ѵла́мпїа и҆  є҆ѵлампі́и. 
Стїхи̑ры ѻ҆ктѡ́иха, трѝ: И҆ ст҃ы́хъ, г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ то́йже. Братолю́бїю  є҆диноиме́нїе: На стїхо́внѣ ѻ҆ктѡ́иха. Сла́ва, ст҃ы́хъ,  гла́съ д҃: Трⷪ҇чнымъ свѣ́томъ: Тропа́рь, гла́съ д҃: Мч҃нцы  твоѝ, гдⷭ҇и: септе́мврїа въ к҃-й де́нь. На оу҆́трени,  ѻ҆́ба канѡ́на ѻ҆ктѡ́иха: И҆ ст҃ы́хъ на д҃: По г҃-й пѣ́сни  сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Дѡ́блїѧ мч҃нки и҆ бра́тїю по пло́ти, мꙋ́драго  є҆ѵла́мпїа и҆ є҆ѵлампі́ю почти́мъ: ті́и бо  пребеззако́нныхъ кознодѣ̑йства посрами́ша си́лою  распе́ншагѡсѧ. сегѡ̀ ра́ди ꙗ҆ви́шасѧ мч҃нкѡвъ сла́ва,  кꙋ́пнѡ и҆ похвала̀. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха:  Сла́ва, ст҃ы́хъ. 
а҃і. Ст҃а́гѡ а҆пⷭ҇ла фїлі́ппа, є҆ди́нагѡ ѿ  седмѝ дїа́кѡнъ: И҆ прпⷣбнагѡ ѻ҆тца̀ на́шегѡ ѳеофа́на  и҆сповѣ́дника, и҆ творца̀ канѡ́нѡвъ, є҆пⷭ҇кпа нїкі́йскагѡ. 
Стїхи̑ры а҆пⷭ҇ла, г҃, гла́съ д҃. Подо́бенъ: Зва́нный  свы́ше: И҆ прпⷣбнагѡ г҃, гла́съ ѕ҃. Подо́бенъ: Всю̀  ѿложи́вше: На стїхо́внѣ ѻ҆ктѡ́иха. Тропа́рь а҆пⷭ҇ла,  гла́съ г҃: А҆пⷭ҇ле ст҃ы́й: септе́мврїа въ к҃в-й де́нь. 
(с. ч҃ѳ) 
Сла́ва, тропа́рь прпⷣбнагѡ, гла́съ и҃: 
Правосла́вїѧ наста́вниче, бл҃гоче́стїѧ оу҆чи́телю и҆  чистоты̀, вселе́нныѧ свѣти́льниче, а҆рхїере́євъ  бг҃одꙋхнове́нное оу҆добре́нїе. ѳеофа́не премꙋ́дре,  оу҆че́ньми твои́ми всѧ̑ просвѣти́лъ є҆сѝ, цѣвни́це  дх҃о́внаѧ, молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
На оу҆́трени, на Бг҃ъ гдⷭ҇ь, тропа́рь а҆пⷭ҇ла, два́жды.  Сла́ва, прпⷣбнагѡ: И҆ ны́нѣ, бг҃оро́диченъ. И҆ ѻ҆бы̑чныѧ  каѳі̑смы: И҆ сѣда́льны ѻ҆ктѡ́иха: И҆ чтє́нїѧ. Канѡ́нъ  ѻ҆ктѡ́иха є҆ди́нъ, со і҆рмосо́мъ на ѕ҃: И҆ ст҃ы́хъ два̀,  на и҃. А҆пⷭ҇ла, гла́съ ѕ҃: и҆ прпⷣбнагѡ, гла́съ то́йже. По  г҃-й пѣ́сни, 
Конда́къ ѳеофа́на, гла́съ в҃. Подо́бенъ: Вы́шнихъ и҆щѧ̀: 
Возгремѣ́въ хрⷭ҇то́во бж҃е́ственное воплоще́нїе,  безплѡ́тныѧ врагѝ до конца̀ ѡ҆бличи́лъ є҆сѝ, чꙋ́дне  ѳеофа́не: сегѡ̀ ра́ди всѝ вѣ́рнѡ, и҆ бл҃гоче́стнѡ вопїе́мъ  тѝ: молѝ непреста́ннѡ ѡ҆ всѣ́хъ на́съ. 
И҆ сѣда́ленъ а҆пⷭ҇ла, гла́съ и҃: Сла́ва, ѳеофа́на,  гла́съ д҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Ꙗ҆зы́кѡвъ лове́цъ пречꙋ́дный, и҆ оу҆ч҃нкѡ́въ  хрⷭ҇то́выхъ собесѣ́дникъ, а҆пⷭ҇лѡвъ пред̾избра́нный  фїлі́ппъ, дне́сь мі́рꙋ и҆сцѣле́нїй подае́тъ бога́тство,  покрыва́етъ ѿ ѡ҆бстоѧ́нїй того̀ хва́лѧщыѧ. тѣ́мъ  согла́снѡ зове́мъ є҆мꙋ̀: сп҃са́й всѧ̑ мл҃твами твои́ми,  а҆пⷭ҇ле. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: И҆  а҆пⷭ҇ла: Сла́ва, прпⷣбнагѡ: И҆ ны́нѣ, бг҃оро́диченъ: На  стїхо́внѣ ѻ҆ктѡ́иха: На лїтꙋргі́и, прокі́менъ: Во всю̀  зе́млю: Сті́хъ: Нб҃са̀ повѣ́даютъ сла́вꙋ бж҃їю: А҆по́столъ  дѣѧ́нїй, зача́ло к҃: Во дни̑ ѻ҆́ны, речѐ а҆́гг҃лъ гдⷭ҇нь  къ фїлі́ппꙋ: А҆ллилꙋ́їа, гла́съ а҃: И҆сповѣ́дѧтъ нб҃са̀  чꙋдеса̀ твоѧ̑, гдⷭ҇и. (с. ч҃ѳ ѡ҆б.) Є҆ѵⷢ҇лїе лꙋкѝ, зача́ло  н҃: Ꙗ҆вѝ гдⷭ҇ь и҆ и҆нѣ́хъ се́дмьдесѧтъ: Прича́стенъ: Во  всю̀ зе́млю: 
[зрѝ]комм. Подоба́етъ вѣ́дати: ꙗ҆́кѡ по а҃і днѝ  сегѡ̀ мѣ́сѧца, въ прїидꙋ́щꙋю недѣ́лю па́мѧть соверша́емъ  ст҃ы́хъ ѻ҆тє́цъ, и҆̀же на седьмо́мъ вселе́нскомъ собо́рѣ  въ нїке́и собра́вшихсѧ: второ́е ст҃ы́хъ ѻ҆тє́цъ тѯ҃є,  на и҆зверже́нїе и҆ потребле́нїе безбо́жныхъ оу҆че́нїй  хрⷭ҇тоненави́стныхъ и҆ хрїстїаноѡглаго́льникѡвъ  і҆кѡнобо́рцєвъ, копрѡнѵ́ма и҆ съ ни́мъ мꙋ́дрствꙋющихъ  ѻ҆каѧ́нныхъ є҆пі́скопѡвъ, и҆ несвѧще́нныхъ а҆рхїере́євъ,  и҆ тѣ́хъ безбо́жнагѡ и҆ скве́рнагѡ собо́рища. И҆ а҆́ще  слꙋчи́тсѧ а҃і де́нь настоѧ́щїй въ недѣ́лю, пое́тсѧ въ  то́йже де́нь слꙋ́жба ст҃ы́хъ ѻ҆тє́цъ седьма́гѡ собо́ра.  Рѧдова́гѡ же ст҃а́гѡ слꙋ́жба ѡ҆ставлѧ́етсѧ, и҆ пое́тсѧ,  є҆гда̀ разсꙋ́дитъ є҆кклисїа́рхъ. 
Въ сꙋббѡ́тꙋ, на ма́лѣй вече́рни, стїхи̑ры воскрⷭ҇ны и҆  бцⷣы, по ѻ҆бы́чаю. На вели́цѣй вече́рни, на Гдⷭ҇и  воззва́хъ, стїхи̑ры воскрⷭ҇ны г҃, и҆ а҆нато́лїевъ є҆ди́нъ:  И҆ ст҃ы́хъ ѻ҆тцє́въ на ѕ҃, гла́съ ѕ҃. Подо́бенъ,  Ѿча́ѧннаѧ: Честны̑ѧ собо́ры: Сла́ва, гла́съ то́йже:  Та́инствєнныѧ дне́сь: И҆ ны́нѣ, бг҃оро́диченъ гла́са.  Вхо́дъ. Прокі́менъ днѐ: И҆ чтє́нїѧ г҃, ѻ҆тцє́въ: а҃-е,  Бытїѧ̀: Слы́шавъ а҆вра́мъ: в҃-е, Втора́гѡ зако́на: Во дне́хъ  ѻ҆́нѣхъ, речѐ мѡѷсе́й къ сынѡ́мъ і҆и҃лєвымъ: ви́дите,  сѐ преда́хъ пред̾ ва́ми: г҃-е, Втора́гѡ зако́на: Во дне́хъ  ѻ҆́нѣхъ речѐ мѡѷсе́й къ сынѡ́мъ і҆и҃лєвымъ: сѐ гдⷭ҇а  бг҃а твоегѡ̀ не́бо: На лїті́и стїхи́ра хра́ма. Сла́ва,  ѻ҆тцє́въ, гла́съ г҃: А҆пⷭ҇льскихъ преда́нїй: И҆ ны́нѣ,  бг҃оро́диченъ: Без̾ сѣ́мене ѡ҆ бж҃е́ственнагѡ дх҃а: На  стїхо́внѣ стїхи̑ры воскрⷭ҇ны гла́са. Сла́ва, ѻ҆тцє́въ,  гла́съ д҃: Моле́бнꙋю па́мѧть: И҆ ны́нѣ: При́зри на  молє́нїѧ: На бл҃гослове́нїи хлѣ́бѡвъ тропа́рь: Бцⷣе дв҃о:  два́жды. 
(с. р҃) 
И҆ ѻ҆тцє́въ, гла́съ и҃: 
Препросла́вленъ є҆сѝ хрⷭ҇тѐ бж҃е на́шъ, свѣти̑ла на  землѝ ѻ҆тцы̀ на́ши ѡ҆снова́вый, и҆ тѣ́ми ко и҆́стиннѣй  вѣ́рѣ всѧ̑ ны̀ наста́вивый: многобл҃гоꙋтро́бне, сла́ва  тебѣ̀. є҆ди́ножды. 
И҆ чте́нїе въ посла́нїихъ а҆пⷭ҇льскихъ: На оу҆́трени,  на Бг҃ъ гдⷭ҇ь, тропа́рь воскрⷭ҇нъ, два́жды. Сла́ва,  ѻ҆тцє́въ: И҆ ны́нѣ, бг҃оро́диченъ тогѡ́же гла́са. По  ѻ҆бо́ихъ каѳі́смахъ сѣда́льны воскрⷭ҇ны, съ бг҃оро́дичны  и҆́хъ: И҆ чтє́нїѧ въ є҆ѵⷢ҇лїи толково́мъ воскрⷭ҇номъ,  рѧ́дъ недѣ́ли. Полѷеле́й, и҆ тропарѝ: А҆́гг҃льскїй  собо́ръ: И҆ ѵ҆пакоѝ гла́са: И҆ чте́нїе: И҆ степє́нна.  Прокі́менъ гла́са, и҆ Всѧ́кое дыха́нїе: И҆ є҆ѵⷢ҇лїе  воскрⷭ҇но. Воскрⷭ҇нїе хрⷭ҇то́во: и҆ ѱало́мъ н҃. Стїхи́ра  воскрⷭ҇на. Канѡ́нъ воскрⷭ҇нъ со і҆рмосо́мъ на д҃:  крⷭ҇товоскрⷭ҇нъ на в҃: и҆ бцⷣы на в҃: и҆ ѻ҆тцє́въ на ѕ҃.  Катава́сїа: Ѿве́рзꙋ оу҆ста̀ моѧ̑: По г҃-й пѣ́сни  конда́къ и҆ і҆́косъ воскрⷭ҇нъ: И҆ сѣда́ленъ ѻ҆тцє́въ,  гла́съ д҃, два́жды: Сла́ва, и҆ ны́нѣ, бг҃оро́диченъ. И҆  чте́нїе. По ѕ҃-й пѣ́сни, 
Конда́къ ѻ҆тцє́въ, гла́съ ѕ҃. Подо́бенъ:  рꙋкопи́саннагѡ: 
И҆́же и҆з̾ ѻ҆ц҃а̀ возсїѧ́въ сн҃ъ неизрече́ннѡ, и҆з̾  жены̀ роди́сѧ сꙋгꙋ́бъ є҆стество́мъ: є҆го́же ви́дѧще, не  ѿмета́емсѧ зра́ка и҆з̾ѡбраже́нїѧ, но сїѐ бл҃гоче́стнѡ  начерта́юще почита́емъ вѣ́рнѡ. и҆ сегѡ̀ ра́ди и҆́стиннꙋю  вѣ́рꙋ цр҃ковь держа́щи, лобыза́етъ і҆кѡ́нꙋ вочл҃вѣ́ченїѧ  хрⷭ҇то́ва. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  воскрⷭ҇нъ. Сла́ва, ѻ҆тцє́въ: И҆ ны́нѣ, бг҃оро́диченъ. На  хвали́техъ стїхи̑ры воскрⷭ҇ны, на д҃: и҆ ѻ҆тцє́въ г҃, на  д҃, повторѧ́юще а҃-ю: гла́съ ѕ҃. Подо́бенъ, Всю̀  ѿложи́вше: Всѐ собра́вше: Припѣ́вы же глаго́лемъ сїѧ̑:  а҃-й, Бл҃гослове́нъ є҆сѝ гдⷭ҇и, бж҃е ѻ҆тє́цъ на́шихъ:  в҃-й, Собери́те є҆мꙋ̀ прпⷣбныѧ є҆гѡ̀: Сла́ва, ѻ҆тцє́въ,  гла́съ и҃: Ст҃ы́хъ (с. р҃ ѡ҆б.) ѻ҆тцє́въ: ли́къ: И҆  ны́нѣ, Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ то́чїю. И҆ є҆ктєнїѝ: И҆  ѡ҆глаше́нїе: И҆ ѿпꙋ́стъ. И҆ ѻ҆бы́чное и҆схожде́нїе въ  притво́ръ. Сла́ва, и҆ ны́нѣ: Стїхи́ра є҆ѵⷢ҇льскаѧ: И҆  ча́съ а҃: И҆ коне́чный ѿпꙋ́стъ. На часѣ́хъ, тропа́рь  воскрⷭ҇нъ. Сла́ва, ѻ҆тцє́въ: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ конда́къ воскрⷭ҇нъ, и҆ ѻ҆тцє́въ,  глаго́лемъ премѣнѧ́юще. На лїтꙋргі́и, бл҃жє́нна гла́са, на  ѕ҃: и҆ ѻ҆тцє́въ пѣ́снь г҃, на д҃. По вхо́дѣ, тропа́рь  воскрⷭ҇нъ, и҆ ѻ҆тцє́въ. Та́же конда́къ воскрⷭ҇нъ. Сла́ва,  ѻ҆тцє́въ: А҆́ще хра́мъ бцⷣы, И҆ ны́нѣ, конда́къ хра́ма.  А҆́ще ли хра́мъ ст҃а́гѡ, и҆лѝ ст҃ы́ѧ, И҆ ны́нѣ,  Предста́тельство хрⷭ҇тїа́нъ: Прокі́менъ гла́са: И҆  ѻ҆тцє́въ пѣ́снь, гла́съ д҃: Бл҃гослове́нъ є҆сѝ Гдⷭ҇и,  бж҃е ѻ҆тє́цъ на́шихъ, и҆ хва́льно и҆ просла́влено и҆́мѧ  твоѐ во вѣ́ки. Сті́хъ: Ꙗ҆́кѡ првⷣнъ є҆сѝ ѡ҆ всѣ́хъ:  А҆по́столъ днѐ и҆ ѻ҆тцє́въ, ко є҆вре́ємъ, зача́ло тл҃д:  Помина́йте наста́вники ва́шѧ: А҆ллилꙋ́їа гла́са, и҆  ѻ҆тцє́въ. Сті́хъ: а҃-й: Бг҃ъ богѡ́въ гдⷭ҇ь глаго́ла:  Сті́хъ в҃-й: Собери́те є҆мꙋ̀ прпⷣбныѧ є҆гѡ̀: Є҆ѵⷢ҇лїе  днѐ и҆ ѻ҆тцє́въ, і҆ѡа́нна, зача́ло н҃ѕ: Во вре́мѧ ѻ҆́но,  возведѐ і҆и҃съ ѻ҆́чи своѝ на не́бо: Прича́стенъ, Хвали́те  гдⷭ҇а съ нб҃съ: Дрꙋгі́й, Ра́дꙋйтесѧ: 
в҃і. Ст҃ы́хъ мꙋ́чєникъ, про́ва, тара́ха и҆  а҆ндроні́ка: И҆ прпⷣбнагѡ ѻ҆тца̀ на́шегѡ космы̀  ст҃огра́дца, є҆пⷭ҇кпа маїꙋ́мскагѡ, и҆ творца̀ канѡ́нѡвъ. 
Стїхи̑ры мч҃нкѡвъ г҃, гла́съ д҃, подо́бенъ: Да́лъ є҆сѝ  зна́менїе: И҆ прпⷣбнагѡ г҃, гла́съ то́йже, подо́бенъ:  Ꙗ҆́кѡ до́блѧ: Сла́ва, мч҃нкѡвъ, гла́съ то́йже:  Во́инствовавше хрⷭ҇тꙋ̀: На стїхо́внѣ ѻ҆ктѡ́иха. Сла́ва,  мч҃нкѡвъ, гла́съ а҃: Трира́сленное собра́нїе: 
(с. р҃а) 
Тропа́рь, гла́съ є҃: 
Ст҃ы́хъ мч҃нкъ и҆справле́нїємъ нбⷭ҇ныѧ си̑лы  преꙋдиви́шасѧ, ꙗ҆́кѡ въ тѣ́лѣ сме́ртнѣмъ, безтѣле́снаго  врага̀ си́лою крⷭ҇та̀, подвиза́вшесѧ до́брѣ, побѣди́ша  неви́димѡ: и҆ мо́лѧтсѧ гдⷭ҇ꙋ поми́ловатисѧ дꙋша́мъ на́шымъ. 
Сла́ва, прпⷣбнагѡ, гла́съ и҃: Правосла́вїѧ наста́вниче:  сегѡ̀ мѣ́сѧца въ а҃і-й де́нь. На оу҆́трени, канѡ́нъ  ѻ҆ктѡ́иха є҆ди́нъ: И҆ ст҃ы́хъ на д҃: И҆ прпⷣбнагѡ на д҃.  По г҃-й пѣ́сни, 
Конда́къ прпⷣбнагѡ, гла́съ и҃. Подо́бенъ: Взбра́нной: 
Оу҆кра́шенъ добродѣ́тельми, космо̀ бг҃одꙋхнове́нне,  цр҃кве хрⷭ҇то́вы оу҆краше́нїе бы́лъ є҆сѝ: пѣ́сньми бо  оу҆краси́лъ є҆сѝ сїю̀, бл҃же́нне. но моли́сѧ ко гдⷭ҇ꙋ,  и҆зба́витисѧ на́мъ ѿ всѧ́кихъ ко́зней ра́тника, тебѣ̀  зовꙋ́щымъ: ра́дꙋйсѧ, ѻ҆́тче требога́те. 
И҆ сѣда́ленъ мч҃нкѡвъ, гла́съ и҃. Сла́ва прпⷣбнагѡ,  гла́съ то́йже. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Трⷪ҇цы на́мъ сла́вꙋ ꙗ҆ви́ша, до́блїи хрⷭ҇тѡ́вы  ѻ҆рꙋ́жницы и҆ мч҃нцы, съ тара́хомъ про́въ же и҆  а҆ндроні́къ: ѡ҆бличи́ша бо всѐ мꙋчи́телей безбо́жїе,  вѣ́рою до́блественнѣ страда́льчествовавше. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, мч҃нкѡвъ. И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. На лїтꙋргі́и, прокі́менъ, гла́съ д҃: Ст҃ы̑мъ,  и҆̀же сꙋ́ть на землѝ є҆гѡ̀: Сті́хъ: Предзрѣ́хъ гдⷭ҇а  предо мно́ю вы́нꙋ: А҆по́столъ ко є҆фесе́ємъ, зача́ло сл҃г:  Возмога́йте ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша  првⷣнїи: Є҆ѵⷢ҇лїе лꙋкѝ, зача́ло р҃ѕ: Возложа́тъ на вы̀  рꙋкѝ своѧ̑: Прича́стенъ: Ра́дꙋйтесѧ пра́веднїи: 
🕂 Въ то́йже де́нь пра́зднованїе ст҃о́мꙋ і҆ѡа́ннꙋ  крⷭ҇ти́телю гдⷭ҇ню, на па́мѧть пренесе́нїѧ и҆з̾ ма́льты  во гра́дъ га́тчинꙋ крⷭ҇та̀, и҆з̾ ча́сти дре́ва  животворѧ́щагѡ (с. р҃а ѡ҆б.) крⷭ҇та̀ гдⷭ҇нѧ: чꙋдотво́рнагѡ  ѡ҆́браза бж҃їѧ мт҃ре, пи́саннагѡ ст҃ы́мъ є҆ѵⷢ҇лі́стомъ  лꙋко́ю: и҆ десны́ѧ рꙋкѝ моще́й ст҃а́гѡ і҆ѡа́нна  крⷭ҇ти́телѧ. 
г҃і. Ст҃ы́хъ мꙋ́чєникъ, ка́рпа и҆ папѵ́лы. 
Стїхи̑ры, гла́съ д҃, подо́бенъ: Ꙗ҆́кѡ до́блѧ: Сла́ва,  гла́съ ѕ҃: Ꙗ҆́кѡ досто́инъ въ бг҃ови́дцѣхъ: На стїхо́внѣ  ѻ҆ктѡ́иха. Тропа́рь гла́съ д҃: Мч҃нцы твоѝ, гдⷭ҇и:  септе́мврїа въ к҃-й де́нь. На оу҆́трени, на Бг҃ъ гдⷭ҇ь,  тропа́рь ст҃ы́хъ, два́жды. И҆ ѻ҆бы̑чныѧ каѳі̑смы: И҆  сѣда́льны ѻ҆ктѡ́иха: И҆ чте́нїе. Ѻ҆́ба канѡ́на  ѻ҆ктѡ́иха: И҆ мꙋ́ченикѡвъ на д҃, гла́съ а҃. По г҃-й пѣ́сни  сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Ꙗ҆́кѡ сокро́вище многоцѣ́нное влⷣка и҆ и҆сто́чникъ  и҆сточа́ющъ то́ки и҆сцѣле́нїй, сꙋ́щымъ на землѝ подадѐ  мо́щи ва́шѧ, недꙋ́ги оу҆́бѡ ѿе́млющыѧ страсте́й  разли̑чныѧ, бл҃года́ть же даю́щыѧ дꙋша́мъ непреста́ннѡ.  тѣ́мже согла́снѡ любо́вїю ва́ше, мч҃нцы бж҃е́ственнїи,  соверша́емъ торжество̀. 
По ѳ҃-й пѣ́сни, свѣти́ленъ, и҆ на стїхо́внѣ  ѻ҆ктѡ́иха. 
д҃і. Ст҃ы́хъ мꙋ́чєникъ, наза́рїа, герва́сїа,  прота́сїа и҆ келсі́а: 
Стїхи̑ры, гла́съ д҃. Подо́бенъ: Ꙗ҆́кѡ до́блѧ: Сла́ва,  гла́съ и҃: Жє́ртвы словє́сныѧ: На стїхо́внѣ, ѻ҆ктѡ́иха.  Тропа́рь, гла́съ д҃: Мч҃нцы твоѝ, гдⷭ҇и: септе́мврїа въ к҃- й де́нь. На оу҆́трени, ѻ҆́ба канѡ́на ѻ҆ктѡ́иха: И҆  мч҃нкѡвъ на д҃, гла́съ д҃. По г҃-й пѣ́сни сѣда́ленъ  мч҃нкѡвъ, гла́съ и҃. По ѕ҃-й пѣ́сни, 
(с. р҃в) 
Конда́къ мч҃нкѡвъ, гла́съ в҃. Подо́бенъ: Вы́шнихъ и҆щѧ̀: 
Свѣти́льницы свѣ́тлїи ꙗ҆́вльшесѧ бж҃е́ственнїи  мч҃нцы, тва́рь свѣ́томъ чꙋде́съ ѡ҆зарѧ́ете, недꙋ́гѡвъ  разрѣша́юще глꙋбо́кꙋю но́щь всегда̀, и҆ хрⷭ҇тꙋ̀ є҆ди́номꙋ  бг҃ꙋ молѧ́щесѧ непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, мч҃нка. На стїхо́внѣ ѻ҆ктѡ́иха. 
🕃 И҆ прпⷣбныѧ параске́ѵи. 
Соверша́етсѧ собо́ръ є҆ѧ̀ въ се́рбѣхъ. 
Тропа́рь, гла́съ д҃: 
Пꙋсты́нное и҆ безмо́лвное житїѐ возлюби́вши, и҆ во  слѣ́дъ хрⷭ҇та̀ жениха̀ твоегѡ̀ оу҆се́рднѡ поте́кши, и҆  тогѡ̀ бл҃го́е и҆́го во ю҆́ности твое́й взе́мши, крⷭ҇тнымъ  зна́менїемъ къ мы́слєннымъ врагѡ́мъ мꙋ́жески воѡрꙋжи́вшисѧ,  по́стническими по́двиги, посто́мъ и҆ мл҃твами, и҆ сле́зными  ка́плѧми оу҆́глїе страсте́й оу҆гаси́ла є҆сѝ,  достосла́внаѧ параске́ѵо: и҆ ны́нѣ въ нбⷭ҇нѣмъ черто́зѣ  съ мꙋ́дрыми дѣ́вами предстоѧ́щи хрⷭ҇тꙋ̀, молѝ ѡ҆ на́съ  почита́ющихъ честнꙋ́ю па́мѧть твою̀. 
Конда́къ, гла́съ ѕ҃: 
Ст҃ꙋ́ю всѝ застꙋ́пницꙋ сꙋ́щымъ въ бѣда́хъ,  бл҃гоче́стнѡ воспои́мъ параске́ѵꙋ всечестнꙋ́ю: та́ бо житїѐ  ѡ҆ста́вльши тлѣ́нное, и҆ нетлѣ́емое прїѧ́тъ во вѣ́ки.  сегѡ̀ ра́ди сла́вꙋ ѡ҆брѣ́те, чꙋде́съ бл҃года́ть, бж҃їимъ  велѣ́нїемъ. 
є҃і. Прпⷣбнагѡ ѻ҆тца̀ на́шегѡ є҆ѵѳѵ́мїа  но́вагѡ: И҆ ст҃а́гѡ прпⷣбномч҃нка лꙋкїа́на, пресвѵ́тера  вели́кїѧ а҆нтїохі́и. 
Стїхи̑ры прпⷣбнагѡ, г҃, гла́съ д҃. Подо́бенъ: Ꙗ҆́кѡ  до́блѧ: И҆ мч҃нка г҃, гла́съ то́йже. Подо́бенъ: Да́лъ є҆сѝ  зна́менїе: Сла́ва, прпⷣбнагѡ, гла́съ ѕ҃: Прпⷣбне ѻ҆́тче,  во всю̀ зе́млю: (с. р҃в ѡ҆б.) На стїхо́внѣ ѻ҆ктѡ́иха.  Сла́ва, прпⷣбнагѡ, гла́съ є҃. Прпⷣбне ѻ҆́тче, не да́лъ  є҆сѝ сна̀: Тропа́рь прпⷣбнагѡ, гла́съ и҃: Въ тебѣ̀,  ѻ҆́тче: сегѡ̀ мѣ́сѧца въ а҃-й де́нь. Сла́ва, мч҃нка,  гла́съ д҃. Мч҃нкъ тво́й, гдⷭ҇и: септе́мврїа во в҃-й де́нь.  На оу҆́трени, на Бг҃ъ гдⷭ҇ь, тропа́рь прпⷣбнагѡ, два́жды.  Сла́ва, мч҃нка. И҆ ѻ҆бы̑чныѧ каѳі̑смы. И҆ сѣда́льны  ѻ҆ктѡ́иха: И҆ чте́нїе. Канѡ́нъ ѻ҆ктѡ́иха є҆ди́нъ: и҆  ст҃ы́хъ два̀, на и҃. Прпⷣбнагѡ, гла́съ в҃. И҆ мч҃нка,  гла́съ д҃. По г҃-й пѣ́сни, 
Конда́къ мч҃нка, гла́съ в҃. Подо́бенъ: Въ мл҃твахъ: 
Въ поще́нїи пе́рвѣе просїѧ́вшаго, и҆ во страда́нїи  второ́е свѣтѧ́ща, всѝ ꙗ҆́кѡ свѣти́ло пресвѣ́тлѣйшее  лꙋкїа́на пѣ́сньми сла́внѡ почти́мъ, молѧ́щаго непреста́ннѡ  ѡ҆ всѣ́хъ на́съ. 
И҆ сѣда́ленъ прпⷣбнагѡ, гла́съ и҃. Сла́ва, мч҃нка,  гла́съ то́йже. По ѕ҃-й пѣ́сни, 
Конда́къ прпⷣбнагѡ, гла́съ в҃. Подо́бенъ: Вы́шнихъ  и҆щѧ̀: 
Волне́нїй мнѡ́жества невла́жнѡ преходѧ̀, безпло́тныѧ  врагѝ стрꙋѧ́ми сле́зъ твои́хъ крѣ́пкѡ погрꙋзи́лъ є҆сѝ,  бг҃омꙋ́дре є҆ѵѳѵ́мїе прпⷣбне, и҆ чꙋде́съ да́ръ прїе́мъ,  и҆сцѣлѧ́еши стра̑сти всѧ̑кїѧ: молѝ непреста́ннѡ ѡ҆ всѣ́хъ  на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: И҆  прпⷣбнагѡ. На стїхо́внѣ ѻ҆ктѡ́иха. Сла́ва, прпⷣбнагѡ,  гла́съ в҃: Прпⷣбне ѻ҆́тче, и҆з̾ младе́нства: 
ѕ҃і. Ст҃а́гѡ мч҃нка ло́ггїна со́тника, и҆́же при  крⷭ҇тѣ̀ гдⷭ҇ни. 
Стїхи̑ры ѻ҆ктѡ́иха г҃: И҆ ст҃а́гѡ г҃, гла́съ и҃.  Подо́бенъ: Ѽ пресла́внагѡ чꙋдесѐ! Сла́ва, гла́съ ѕ҃: Во  стрⷭ҇ти твое́й, хрⷭ҇тѐ: На стїхо́внѣ ѻ҆ктѡ́иха. Сла́ва,  гла́съ ѕ҃: При крⷭ҇тѣ̀ предстоѧ̀: Тропа́рь, гла́съ д҃:  Мч҃нкъ тво́й гдⷭ҇и: септе́мврїа во в҃ де́нь. На оу҆́трени  ѻ҆́ба канѡ́на ѻ҆ктѡ́иха: и҆ ст҃а́гѡ (с. р҃г) на д҃, гла́съ  д҃. По г҃-й пѣ́сни, сѣда́ленъ гла́съ и҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ве́селѡ возра́довасѧ цр҃ковь, въ па́мѧти дне́сь  приснопа́мѧтнагѡ страда́льца ло́ггїна, взыва́ющи: ты̀ моѧ̀  держа́ва, хрⷭ҇тѐ, и҆ оу҆твержде́нїе. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆  ст҃а́гѡ: На стїхо́внѣ ѻ҆ктѡ́иха. На лїтꙋргі́и, прокі́менъ,  гла́съ з҃: Возвесели́тсѧ првⷣникъ ѡ҆ гдⷭ҇ѣ: А҆по́столъ къ  тїмоѳе́ю, зача́ло сч҃в: Ча́до тїмоѳе́е, возмога́й ѡ҆  бл҃года́ти: А҆ллилꙋ́їа, гла́съ д҃: Првⷣникъ ꙗ҆́кѡ  фі́нїѯъ процвѣте́тъ: Є҆ѵⷢ҇лїе матѳе́а, зача́ло рг҃і:  Прише́дше во́ини на мѣ́сто: Прича́стенъ, Въ па́мѧть: 
з҃і. Ст҃а́гѡ прⷪ҇ро́ка ѡ҆сі́и: И҆ прпⷣбномч҃нка  а҆ндре́а кри́тскагѡ. 
Стїхи̑ры прⷪ҇ро́ка, г҃, гла́съ а҃. Подо́бенъ:  Всехва́льнїи мч҃нцы: И҆ прпⷣбнагѡ г҃, гла́съ д҃. Подо́бенъ:  Ꙗ҆́кѡ до́блѧ: На стїхо́внѣ ѻ҆ктѡ́иха. 
Тропа́рь прпⷣбнагѡ, гла́съ д҃: 
По́стнически преподвиза́всѧ на горѣ̀, оу҆́мнаѧ  врагѡ́въ ѡ҆полчє́нїѧ всеѻрꙋ́жїемъ крⷭ҇та̀ погꙋби́лъ  є҆сѝ, всебл҃же́нне, па́ки же ко страда́льчествꙋ мꙋ́жески  ѡ҆бле́клсѧ є҆сѝ, оу҆би́въ копрѡнѵ́ма мече́мъ вѣ́ры: и҆  ѻ҆бои́хъ ра́ди вѣнча́лсѧ є҆сѝ ѿ бг҃а, преподобномч҃нче  а҆ндре́е приснопа́мѧтне. 
На оу҆́трени, канѡ́нъ ѻ҆ктѡ́иха є҆ди́нъ, со  і҆рмосо́мъ на ѕ҃: И҆ ст҃ы́хъ два̀. Прⷪ҇ро́ка, гла́съ а҃:  Прпⷣбнагѡ, гла́съ в҃. По г҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Пра́зднꙋетъ дне́сь ца́рствꙋющїй гра́дъ пра́здникъ  пресвѣ́тлый (с. р҃г ѡ҆б.) свѣтоно́сныѧ твоеѧ̀ па́мѧти,  всѧ́кїй призыва́ѧ гра́дъ и҆ странꙋ̀: ра́дꙋетсѧ бо, ꙗ҆́кѡ  и҆мѣ́ѧ сокро́вище ве́лїе, многострада́льное твоѐ тѣ́ло,  а҆ндре́е мч҃нче, правосла́вїѧ свѣти́льниче. 
Та́же сѣда́ленъ прⷪ҇ро́ка, гла́съ и҃. Сла́ва,  прпⷣбномꙋ, гла́съ д҃. По ѕ҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Мꙋ́жества тезоимени́томꙋ бл҃годаре́нїе ꙗ҆́кѡ  бл҃гоче́стїѧ тайноглаго́льникꙋ похва̑льнаѧ воззове́мъ, ѿ  любвѐ тебѣ̀, бг҃обл҃же́нне. но ꙗ҆́кѡ и҆мѣ́ѧ дерзнове́нїе  ко гдⷭ҇ꙋ, ѿ всѧ́кихъ лю́тыхъ ны̀ сп҃сѝ, да пое́мъ:  ра́дꙋйсѧ, ѻ҆́тче приснопа́мѧтне. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, прпⷣбномꙋ. На стїхо́внѣ ѻ҆ктѡ́иха. 
и҃і. 🕂 Ст҃а́гѡ а҆пⷭ҇ла и҆ є҆ѵⷢ҇лі́ста лꙋкѝ. 
На вели́цѣй вече́рни, пое́мъ Бл҃же́нъ мꙋ́жъ, а҃-й  а҆нтїфѡ́нъ: На Гдⷭ҇и воззва́хъ, стїхи̑ры на и҃, гла́съ и҃.  Подо́бенъ: Что̀ ва́съ нарече́мъ: Сла́ва, гла́съ ѕ҃: А҆пⷭ҇ле  хрⷭ҇то́въ: И҆ ны́нѣ, бг҃оро́диченъ: Кто̀ тебѐ не  оу҆бл҃жи́тъ: Вхо́дъ, прокі́менъ днѐ, и҆ чтє́нїѧ г҃, и҆  лїті́а. и҆щѝ сегѡ̀ мѣ́сѧца въ ѕ҃-й де́нь. На стїхо́внѣ  стїхи̑ры а҆пⷭ҇ла, гла́съ є҃. Подо́бенъ: Ра́дꙋйсѧ: съ  припѣ́вы и҆́хъ. Сла́ва, гла́съ ѕ҃: Всемꙋ́дрый ло́вче: И҆  ны́нѣ, бг҃оро́диченъ: Творе́цъ и҆ и҆зба́витель: По  трист҃о́мъ, 
Тропа́рь а҆пⷭ҇лꙋ, гла́съ г҃: 
А҆пⷭ҇ле ст҃ы́й и҆ є҆ѵⷢ҇лі́сте лꙋко̀, молѝ млⷭ҇тиваго  бг҃а, да прегрѣше́нїй ѡ҆ставле́нїе пода́стъ дꙋша́мъ  на́шымъ. 
И҆лѝ се́й, гла́съ є҃: 
А҆пⷭ҇льскихъ дѣѧ́нїй сказа́телѧ, и҆ є҆ѵⷢ҇лїа хрⷭ҇то́ва  свѣ́тла списа́телѧ, лꙋкꙋ̀ препѣ́таго, неиспи́санна сꙋ́ща  хрⷭ҇то́вѣ цр҃кви, пѣ́сньми сщ҃е́нными ст҃а́го а҆пⷭ҇ла  похва́лимъ, ꙗ҆́кѡ врача̀ сꙋ́ща человѣ́ческїѧ (с. р҃д)  не́мощи, є҆стества̀ недꙋ́ги, и҆ ꙗ҆́зи дꙋ́шъ и҆сцѣлѧ́юща,  и҆ молѧ́щасѧ непреста́ннѡ за дꙋ́шы на́шѧ. 
Сла́ва, и҆ ны́нѣ, бг҃оро́диченъ воскрⷭ҇нъ, и҆  ѿпꙋ́стъ. На оу҆́трени, на Бг҃ъ гдⷭ҇ь, тропа́рь а҆пⷭ҇ла  два́жды. Сла́ва, и҆ ны́нѣ, бг҃оро́диченъ. По каѳі́смахъ  сѣда́льны а҆пⷭ҇ла съ бг҃оро́дичны и҆́хъ, и҆ чте́нїе. По  полѷеле́и сѣда́ленъ, гла́съ д҃: Премꙋ́дростїю лови́тельною  тро́стїю: два́жды. Сла́ва, и҆ ны́нѣ, бг҃оро́диченъ.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое  дыха́нїе: Є҆ѵⷢ҇лїе і҆ѡа́нна, зача́ло ѯ҃з. По н҃-мъ  ѱалмѣ̀ стїхи́ра, гла́съ г҃: Пꙋтеходи́въ ты̀ по воста́нїи:  Канѡ́нъ бцⷣы со і҆рмосо́мъ на ѕ҃, и҆ а҆пⷭ҇ла на и҃, гла́съ  и҃. Катава́сїа: Ѿве́рзꙋ оу҆ста̀ моѧ̑: По г҃-й пѣ́сни  сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
И҆́стиннагѡ бл҃гоче́стїѧ проповѣ́дника, и҆ та̑инъ  неизрече́нныхъ ри́тора, ѕвѣздꙋ̀ цр҃ко́внꙋю, лꙋкꙋ̀  бж҃е́ственнаго восхва́лимъ: сло́во бо є҆го̀ и҆збра̀ съ  па́ѵломъ мꙋ́дрымъ ꙗ҆зы́кѡвъ оу҆чи́телѧ, є҆ди́нъ вѣ́дый  сердє́чнаѧ. 
И҆ і҆́косъ. И҆ чте́мъ про́логъ. По ѳ҃-й пѣ́сни  свѣти́ленъ а҆пⷭ҇ла. Сла́ва, дрꙋгі́й: И҆ ны́нѣ,  бг҃оро́диченъ. На хвали́техъ стїхи̑ры а҆пⷭ҇ла на д҃, гла́съ  а҃. Подо́бенъ: Ѻ҆́блакъ тѧ̀ свѣ́та: Сла́ва, гла́съ и҃:  Дв҃дски соше́дшесѧ: И҆ ны́нѣ, бг҃оро́диченъ: Влⷣчце,  прїимѝ: Славосло́вїе вели́кое. По трист҃о́мъ тропа́рь  а҆пⷭ҇ла. Сла́ва, и҆ ны́нѣ, бг҃оро́диченъ воскрⷭ҇нъ.  Є҆ктєнїѝ и҆ ѿпꙋ́стъ, и҆ ча́съ а҃-й. На лїтꙋргі́и,  бл҃жє́нна а҆пⷭ҇ла, ѿ канѡ́на пѣ́снь г҃-ѧ и҆ ѕ҃-ѧ, на и҃.  Прокі́менъ, гла́съ и҃. Во всю̀ зе́млю: Сті́хъ: Нб҃са̀  повѣ́даютъ: А҆по́столъ ко колосса́ємъ, зача́ло с҃ѯ ѿ  полꙋ̀. (с. р҃д ѡ҆б.) А҆ллилꙋ́їа, гла́съ а҃: И҆сповѣ́дѧтъ  нб҃са̀ чꙋдеса̀ твоѧ̑, гдⷭ҇и. Є҆ѵⷢ҇лїе лꙋкѝ зача́ло н҃а.  Прича́стенъ: Во всю̀ зе́млю: 
ѳ҃і. Ст҃а́гѡ прⷪ҇ро́ка і҆ѡ́илѧ: И҆ ст҃а́гѡ мч҃нка  оу҆а́ра. 
Стїхи̑ры прⷪ҇ро́ка г҃, гла́съ и҃. Подо́бенъ: Ѽ  пресла́внагѡ чꙋдесѐ! И҆ мч҃нка г҃, гла́съ ѕ҃. Подо́бенъ:  Всю̀ ѿложи́вше: На стїхо́внѣ стїхи̑ры ѻ҆ктѡ́иха.  Тропа́рь мч҃нка, гла́съ д҃: Мч҃нкъ тво́й гдⷭ҇и: септе́мврїа  во в҃-й де́нь. На оу҆́трени, канѡ́нъ є҆ди́нъ ѻ҆ктѡ́иха,  на ѕ҃: и҆ ст҃ы́хъ два̀: Прⷪ҇ро́ка, гла́съ в҃. И҆ мч҃нка,  гла́съ ѕ҃. По г҃-й пѣ́сни, сѣда́ленъ прⷪ҇ро́ка, гла́съ в҃.  Сла́ва, мч҃нка, гла́съ а҃. По ѕ҃-й пѣ́сни, 
Конда́къ, гла́съ д҃: 
Хрⷭ҇тꙋ̀ послѣ́дꙋѧ, мч҃нче оу҆а́ре, тогѡ̀ и҆спи́въ  ча́шꙋ, и҆ мꙋче́нїѧ вѣнце́мъ оу҆вѧзе́сѧ, и҆ со а҆́гг҃лы  ликовствꙋ́еши: молѝ непреста́ннѡ за дꙋ́шы на́шѧ. 
🕃 Въ то́йже де́нь прпⷣбнагѡ ѻ҆тца̀ на́шегѡ  і҆ѡа́нна ры́льскагѡ. 
Пра́здникъ, и҆дѣ́же лежа́тъ мо́щи є҆гѡ̀. 
Тропа́рь, гла́съ а҃: 
Покаѧ́нїѧ ѡ҆снова́нїе, прописа́нїе оу҆миле́нїѧ,  ѡ҆́бразъ оу҆тѣше́нїѧ, дх҃о́внагѡ соверше́нїѧ, ра́вно  а҆́гг҃лѡмъ житїѐ твоѐ бы́сть, прпⷣбне. въ мл҃твахъ  оу҆́бѡ и҆ поще́нїихъ, и҆ въ слеза́хъ пребыва́ѧ, ѻ҆́тче  і҆ѡа́нне, молѝ хрⷭ҇та̀ бг҃а ѡ҆ дꙋша́хъ на́шихъ. 
Конда́къ, гла́съ и҃. Подо́бенъ: Взбра́нной: 
А҆́гг҃льскомꙋ житїю̀ поревнова́въ, прпⷣбне, всѧ̑  земна̑ѧ ѡ҆ста́вивъ, ко хрⷭ҇тꙋ̀ прите́клъ є҆сѝ: и҆ тогѡ̀  за́повѣдьми ѡ҆гражда́ѧсѧ, ꙗ҆ви́лсѧ є҆сѝ сто́лпъ  непоколеби́мь ѿ вра́жїихъ нападе́нїй. тѣ́мъ зове́мъ тѝ:  ра́дꙋйсѧ, ѻ҆́тче і҆ѡа́нне, свѣти́ло пресвѣ́тлое. 
(с. р҃є) 
к҃. 🕃 Ст҃а́гѡ великомч҃нка а҆рте́мїа. 
На Гдⷭ҇и воззва́хъ: Стїхи̑ры на ѕ҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ в҃: Разꙋ́мнагѡ  свѣти́льника: На стїхо́внѣ ѻ҆ктѡ́иха. Сла́ва, гла́съ ѕ҃:  За хрⷭ҇та̀ зако́ннѡ пострада́въ: Тропа́рь, гла́съ д҃: Мч҃нкъ  тво́й гдⷭ҇и: септе́мврїа во в҃-й де́нь. На оу҆́трени, на  Бг҃ъ гдⷭ҇ь, тропа́рь мч҃нка, два́жды. И҆ ѻ҆бы̑чныѧ  каѳі̑смы: И҆ сѣда́льны ѻ҆ктѡ́иха: И҆ чте́нїе. Канѡ́ны  ѻ҆́ба ѻ҆ктѡ́иха, без̾ мч҃ничнѡвъ: и҆ ст҃а́гѡ на ѕ҃,  гла́съ в҃. По г҃-й пѣ́сни, сѣда́ленъ, гла́съ и҃, два́жды.  По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Бл҃гочести́ваго и҆ вѣнцено́снаго мч҃нка, на врагѝ  побѣ́ды взе́мшаго ѡ҆долѣ́нїе, соше́дшесѧ досто́йнѡ  пѣ́сньми восхва́лимъ, а҆рте́мїа превели́каго въ мч҃нцѣхъ,  чꙋде́съ же да́телѧ пребога́таго, мо́литсѧ бо гдⷭ҇ꙋ ѡ҆  всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, мч҃нка. На стїхо́внѣ ѻ҆ктѡ́иха. Сла́ва, мч҃нка,  гла́съ ѕ҃: Дне́сь вселе́ннаѧ всѧ̀: На лїтꙋргі́и, бл҃жє́нна  ѻ҆ктѡ́иха на д҃: И҆ мч҃нка пѣ́снь г҃, на д҃. Прокі́менъ,  гла́съ з҃: Возвесели́тсѧ првⷣникъ: Сті́хъ: Оу҆слы́ши,  бж҃е, гла́съ мо́й: А҆по́столъ къ тїмоѳе́ю, зача́ло сч҃в:  Возмога́й ѡ҆ бл҃года́ти: А҆ллилꙋ́їа, гла́съ д҃: Првⷣникъ  ꙗ҆́кѡ фі́нїѯъ процвѣте́тъ: Є҆ѵⷢ҇лїе і҆ѡа́нна, зача́ло  н҃в: Сѝ заповѣ́даю ва́мъ: Прича́стенъ: Въ па́мѧть: 
к҃а. 🕃 Прпⷣбнагѡ ѻ҆тца̀ на́шегѡ і҆ларїѡ́на  вели́кагѡ. 
На Гдⷭ҇и воззва́хъ, стїхи̑ры на ѕ҃, гла́съ д҃,  Подо́бенъ: Зва́нный свы́ше: Сла́ва, гла́съ в҃: Ѿ ю҆́ности:  На стїхо́внѣ ѻ҆ктѡ́иха. Сла́ва, гла́съ и҃: Дх҃а ст҃а́гѡ  и҆спо́лненъ: (с. р҃є ѡ҆б.) Тропа́рь, гла́съ и҃: Сле́зъ  твои́хъ тече́ньми: септе́мврїа г҃-й де́нь. На оу҆́трени, на  Бг҃ъ гдⷭ҇ь, тропа́рь ст҃а́гѡ. И҆ ѻ҆бы̑чныѧ каѳі̑смы. И҆  сѣда́льны ѻ҆ктѡ́иха. И҆ чте́нїе. Ѻ҆́ба канѡ́на  ѻ҆ктѡ́иха, без̾ мч҃ничнѡвъ. І҆ларїѡ́на на ѕ҃, гла́съ в҃.  По г҃-й пѣ́сни, сѣда́ленъ, гла́съ и҃, два́жды. По ѕ҃-й  пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Ꙗ҆́кѡ свѣти́льника незаходи́маго, оу҆́мнаго тѧ̀  со́лнца, соше́дшесѧ дне́сь восхвалѧ́емъ въ пѣ́снехъ:  возсїѧ́лъ бо є҆сѝ сꙋ́щымъ во тьмѣ̀ невѣ́дѣнїѧ, всѧ̑  возводѧ̀ къ бж҃е́ственнѣй высотѣ̀ і҆ларїѡ́не. тѣ́мже  вопїе́мъ: ра́дꙋйсѧ ѻ҆́тче всѣ́хъ по́стникѡвъ ѡ҆снова́нїе. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха: Сла́ва, гла́съ  в҃: Ти́хое твоѐ ѻ҆́тче: На лїтꙋргі́и, бл҃жє́нна  ѻ҆ктѡ́иха на д҃, и҆ ст҃а́гѡ пѣ́снь г҃, на д҃. Прокі́менъ,  гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ  гдⷭ҇еви: А҆по́столъ къ корі́нѳѧнѡмъ, зача́ло рп҃и: Сѣ́ѧй  скꙋ́достїю: А҆ллилꙋ́їа, гла́съ ѕ҃: Бл҃же́нъ мꙋ́жъ, боѧ́йсѧ  гдⷭ҇а: Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на мѣ́стѣ  ра́внѣ: Прича́стенъ: Въ па́мѧть вѣ́чнꙋю: 
🕃 Въ то́йже де́нь пренесе́нїе моще́й прпⷣбнагѡ  ѻ҆тца̀ на́шегѡ і҆ларїѡ́на, є҆пⷭ҇кпа мегли́нскагѡ. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ г҃: 
Чꙋ́до ꙗ҆ви́всѧ и҆звѣще́нїѧ, дѣ́лы возсїѧ́лъ є҆сѝ  добродѣ́телей бж҃їихъ. мона́шествꙋющихъ ли́ки оу҆па́слъ  є҆сѝ. а҆рхїерє́йскаѧ сѣда̑лища и҆счи́стилъ є҆сѝ.  є҆реті́ческагѡ же напа́денїѧ не оу҆сꙋмнѣ́всѧ, цр҃кви  хрⷭ҇тѡ́вы воздви́глъ є҆сѝ, прпⷣбне і҆ларїѡ́не. оу҆́меръ  ꙗ҆́кѡ спѧ̀: (с. р҃ѕ) тѣ́ло же твоѐ цѣ́ло и҆ нетлѣ́нно  соблюдено̀ бы́сть, и҆ подае́тъ цѣльбы̑ болѧ́щымъ ѿ  разли́чныхъ недꙋ̑гъ, и҆ де́мѡны прогонѧ́етъ: сегѡ̀ ра́ди  мо́лимъ тѧ̀, молѝ сп҃сти́сѧ дꙋша́мъ на́шымъ. 
Конда́къ, гла́съ г҃. Подо́бенъ: Дв҃а дне́сь: 
Ꙗ҆́кѡ свѣтоно́сна ꙗ҆ви́сѧ а҆рхїере́е па́мѧть твоѧ̀,  тьмꙋ̀ разрꙋшѝ оу҆ны́нїѧ, и҆ свѣ́тъ ѡ҆блиста̀ дарѡ́въ  нбⷭ҇ныхъ, всѧ̑ созыва́ющи на ра́дость. ѿ бг҃а бо  і҆ларїѡ́не бл҃года́ть ѡ҆брѣ́лъ є҆сѝ, и҆ мона́хѡвъ бы́лъ  є҆сѝ степе́нь. 
к҃в. Ст҃а́гѡ равноапⷭ҇льнагѡ а҆ве́ркїа, є҆пⷭ҇кпа  і҆ерапо́льскагѡ чꙋдотво́рца. И҆ ст҃ы́хъ седмѝ  ѻ҆трокѡ́въ, и҆̀же во є҆фе́сѣ. 
Стїхи̑ры ст҃а́гѡ г҃, гла́съ в҃. Подо́бенъ: Є҆гда̀ ѿ  дре́ва: и҆ ѻ҆трокѡ́въ г҃, гла́съ д҃. Подо́бенъ: Ꙗ҆́кѡ  до́блѧ: Сла́ва, гла́съ г҃: А҆рхїере́е прпⷣбне: На  стїхо́внѣ ѻ҆ктѡ́иха. Тропа́рь, гла́съ д҃: Пра́вило вѣ́ры:  септе́мврїа во в҃-й де́нь. Сла́ва, Мч҃нцы твоѝ, гдⷭ҇и:  септе́мврїа въ к҃-й де́нь. На оу҆́трени, канѡ́нъ ѻ҆ктѡ́иха  є҆ди́нъ: и҆ ст҃и́телѧ, гла́съ в҃, на д҃. и҆ ѻ҆трокѡ́въ,  гла́съ и҃, на д҃. По г҃-й пѣ́сни, 
Конда́къ ѻ҆трокѡ́въ, гла́съ д҃. Подо́бенъ: Вознесы́йсѧ: 
Просла́вивый на землѝ ст҃ы̑ѧ твоѧ̑, пре́жде втора́гѡ и҆  стра́шнагѡ прише́ствїѧ твоегѡ̀, хрⷭ҇тѐ, пресла́внымъ  воста́нїемъ ѻ҆трокѡ́въ, показа́лъ є҆сѝ воскрⷭ҇нїе  невѣ́дѧщымъ нетлѣ́нна ѡ҆дѣѧ̑нїѧ и҆ тѣлеса̀ ꙗ҆ви́въ, и҆  царѧ̀ оу҆вѣ́рилъ є҆сѝ вопи́ти: вои́стиннꙋ є҆́сть  ме́ртвыхъ воста́нїе. 
И҆ і҆́косъ, и҆ сѣда́ленъ а҆ве́ркїа, гла́съ и҃: Сла́ва,  ѻ҆трокѡ́въ, гла́съ д҃. По ѕ҃-й пѣ́сни, 
Конда́къ а҆ве́ркїа, гла́съ и҃. Подо́бенъ: Ꙗ҆́кѡ  нача́тки: 
Ꙗ҆́кѡ сщ҃е́нника превели́каго, и҆ а҆пⷭ҇лѡвъ  совсе́льника, цр҃ковь почита́етъ тѧ̀ всѧ̀ вѣ́рныхъ,  а҆ве́ркїе: ю҆́же твои́ми мл҃твами (с. р҃ѕ ѡ҆б.) соблюда́й,  бл҃же́нне, непобѣди́мꙋ и҆ неѡбꙋрева́емꙋ ѿ всѧ́кїѧ  є҆́реси, и҆ несве́рнꙋ, ꙗ҆́кѡ приснопа́мѧтный. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆  а҆ве́ркїа. Сла́ва, ѻ҆трокѡ́въ. И҆ ны́нѣ, бг҃оро́диченъ. На  стїхо́внѣ ѻ҆ктѡ́иха. На лїтꙋргі́и, бл҃жє́нна ѻ҆ктѡ́иха  на д҃: и҆ а҆ве́ркїа пѣ́снь г҃, на д҃. Прокі́менъ, гла́съ  а҃: Оу҆ста̀ моѧ̑ возглаго́лютъ премꙋ́дрость: Сті́хъ:  Оу҆слы́шите сїѧ̑ всѝ ꙗ҆зы́цы: А҆по́столъ ко є҆вре́ємъ,  зача́ло ти҃і: Тако́въ на́мъ подоба́ше: А҆ллилꙋ́їа, гла́съ  в҃: Оу҆ста̀ првⷣнагѡ поꙋча́тсѧ премꙋ́дрости: Сті́хъ:  Зако́нъ бг҃а є҆гѡ̀: Є҆ѵⷢ҇лїе і҆ѡа́нна, зача́ло л҃ѕ: А҆́зъ  є҆́смь две́рь: Прича́стенъ: Въ па́мѧть вѣ́чнꙋю: 
🕂 Въ то́йже де́нь пра́зднꙋемъ прест҃ѣ́й бцⷣѣ  каза́нской. 
Тропа́рь, гла́съ д҃: 
Застꙋ́пница оу҆се́рднаѧ, мт҃и гдⷭ҇а вы́шнѧгѡ, за  всѣ́хъ мо́лиши сн҃а твоего̀, хрⷭ҇та̀ бг҃а на́шего, и҆  всѣ̑мъ твори́ши сп҃сти́сѧ, въ держа́вный тво́й покро́въ  прибѣга́ющымъ. всѣ́хъ на́съ застꙋпѝ, гпⷭ҇жѐ цр҃и́це и҆  влⷣчце, и҆̀же въ напа́стехъ и҆ ско́рбехъ, и҆ въ болѣ́знехъ  ѡ҆бремене́нныхъ грѣхѝ мно́гими, предстоѧ́щихъ и҆  молѧ́щихсѧ тебѣ̀ оу҆миле́нною дꙋше́ю, и҆ сокрꙋше́ннымъ  се́рдцемъ, пред̾ пречⷭ҇тымъ твои́мъ ѡ҆́бразомъ со слеза́ми,  и҆ невозвра́тнѡ наде́ждꙋ и҆мꙋ́щихъ на тѧ̀, и҆збавле́нїе  всѣ́хъ ѕѡ́лъ, всѣ̑мъ полє́знаѧ да́рꙋй, и҆ всѧ̑ сп҃сѝ,  бцⷣе дв҃о: ты́ бо є҆сѝ бж҃е́ственный покро́въ рабѡ́мъ  твои̑мъ. 
Конда́къ, гла́съ и҃. Подо́бенъ: Взбра́нной: 
Притеце́мъ лю́дїе къ ти́хомꙋ семꙋ̀, и҆ до́бромꙋ  приста́нищꙋ, ско́рой помо́щницѣ, гото́вомꙋ и҆ те́пломꙋ  сп҃се́нїю, покро́вꙋ дв҃ы. оу҆скори́мъ на мл҃твꙋ, и҆  потщи́мсѧ на покаѧ́нїе: и҆сточа́етъ бо на́мъ неѡскꙋ̑дныѧ  млⷭ҇ти пречⷭ҇таѧ бцⷣа, предварѧ́етъ на по́мощь, (с. р҃з) и҆  и҆збавлѧ́етъ ѿ вели́кихъ бѣ́дъ и҆ ѕѡ́лъ, бл҃гонра̑вныѧ и҆  бг҃обоѧ́щыѧсѧ рабы̑ своѧ̑. 
к҃г. 🕃 Ст҃а́гѡ а҆пⷭ҇ла і҆а́кѡва, бра́та  бж҃їѧ. 
Ве́черъ, ѻ҆бы́чнаѧ каѳі́сма: На Гдⷭ҇и воззва́хъ,  стїхи̑ры на ѕ҃, гла́съ д҃. Подо́бенъ: Да́лъ є҆сѝ  зна́менїе: Сла́ва, гла́съ ѕ҃: Кро́вїю мꙋче́нїѧ: И҆ ны́нѣ:  Кто̀ тебѐ не оу҆бл҃жи́тъ: На стїхо́внѣ стїхи̑ры а҆пⷭ҇ла,  гла́съ а҃. Подо́бенъ: Нбⷭ҇ныхъ чинѡ́въ: Сла́ва, гла́съ и҃:  Началопа́стырѧ: И҆ ны́нѣ бг҃оро́диченъ: Влⷣчце, прїимѝ: 
Тропа́рь, гла́съ в҃: 
Ꙗ҆́кѡ гдⷭ҇нь оу҆ч҃нкъ, воспрїѧ́лъ є҆сѝ, пра́ведне,  є҆ѵⷢ҇лїе: ꙗ҆́кѡ мч҃нкъ и҆́маши, є҆́же неѡпи́санное:  дерзнове́нїе, ꙗ҆́кѡ бра́тъ бж҃їй: є҆́же моли́тисѧ, ꙗ҆́кѡ  і҆ера́рхъ. молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
Сла́ва, и҆ ны́нѣ: Всѧ̑ па́че смы́сла: На оу҆́трени, на  Бг҃ъ гдⷭ҇ь, тропа́рь а҆по́стола два́жды: Сла́ва, и҆ ны́нѣ  бг҃оро́диченъ. И҆ ѻ҆бы̑чныѧ каѳі̑смы: И҆ сѣда́льны  а҆пⷭ҇ла: И҆ бг҃оро́дичны и҆́хъ: И҆ чте́нїе. Ѻ҆́ба канѡ́на  ѻ҆ктѡ́иха, без̾ мꙋ́ченичнѡвъ: И҆ а҆пⷭ҇ла на ѕ҃, гла́съ д҃.  Катава́сїа: Ѿве́рзꙋ оу҆ста̀ моѧ̑: По г҃-й пѣ́сни,  сѣда́ленъ, гла́съ и҃, два́жды. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Ѻ҆́ч҃ее є҆диноро́дное бг҃ъ сло́во, прише́дшее къ на́мъ  въ послѣ̑днѧѧ дни̑, і҆а́кѡве бж҃е́ственне, пе́рваго тѧ̀  показа̀ і҆ерⷭ҇ли́млѧнъ па́стырѧ и҆ оу҆чи́телѧ, и҆ вѣ́рнаго  строи́телѧ та́инствъ дх҃о́вныхъ. тѣ́мже тѧ̀ всѝ чти́мъ,  а҆пⷭ҇ле. 
И҆ і҆́косъ. И҆ про́логъ: По ѳ҃-й пѣ́сни, свѣти́ленъ  а҆пⷭ҇ла, два́жды. На хвали́техъ стїхи̑ры, на д҃, гла́съ и҃.  Подо́бенъ: Гдⷭ҇и, а҆́ще: Сла́ва, гла́съ а҃: Во ѻ҆́гненнѣй  зарѝ: И҆ ны́нѣ, (с. р҃з ѡ҆б.) бг҃оро́диченъ. Славосло́вїе  вели́кое. На лїтꙋргі́и, бл҃жє́нна ѿ канѡ́на а҆пⷭ҇ла,  пѣ́снь г҃-ѧ, и҆ ѕ҃-ѧ. Прокі́менъ, гла́съ и҃: Во всю̀  зе́млю: Сті́хъ: Нб҃са̀ повѣ́даютъ: А҆по́столъ къ гала́тѡмъ,  зача́ло с҃: Сказꙋ́ю ва́мъ: А҆ллилꙋ́їа, гла́съ а҃:  И҆сповѣ́дѧтъ нб҃са̀ чꙋдеса̀ твоѧ̑, гдⷭ҇и: Є҆ѵⷢ҇лїе  матѳе́а, зача́ло н҃ѕ: Прїи́де і҆и҃съ во ѻ҆ч҃ествїе своѐ:  Прича́стенъ: Во всю̀ зе́млю: 
🕃 Въ то́йже де́нь пренесе́нїе чⷭ҇тны́хъ моще́й  ст҃а́гѡ і҆а́кѡва борови́цкагѡ, новгоро́дскагѡ  чꙋдотво́рца. 
Соверша́етсѧ собо́ръ є҆гѡ̀, и҆дѣ́же хра́мъ є҆гѡ̀, по  разсꙋжде́нїю и҆ бл҃гослове́нїю а҆рхїере́а. 
Тропа́рь, гла́съ а҃: 
Бж҃е́ственною бл҃года́тїю просвѣти́всѧ, и҆ по сме́рти  да́рꙋеши и҆сцѣле́нїе притека́ющымъ къ ра́цѣ моще́й  твои́хъ, премꙋ́дре і҆а́кѡве: тѣ́мже и҆ мы̀ ны́нѣ чти́мъ  честны́хъ моще́й твои́хъ пренесе́нїе, веселѧ́ще вкꙋ́пѣ  дꙋ́шы и҆ тѣлеса̀. тѣ́мъ всѝ вопїе́мъ: сла́ва да́вшемꙋ тѝ  крѣ́пость, сла́ва вѣнча́вшемꙋ тѧ̀, сла́ва дѣ́йствꙋющемꙋ  тобо́ю всѣ̑мъ и҆сцѣлє́нїѧ. 
Конда́къ, гла́съ и҃. Подо́бенъ: Взбра́нной: 
Вѣ́рою и҆ любо́вїю твоѐ честно́е пренесе́нїе  пра́зднꙋющихъ. бл҃же́нне, сохранѝ и҆ соблюдѝ ѿ всѧ́кїѧ  ѕло́бы, и҆ собла́зна ѕмїи́на: и҆́маши бо дерзнове́нїе ко  влⷣцѣ всѣ́хъ хрⷭ҇тꙋ̀ бг҃ꙋ. є҆го́же молѝ сп҃стѝ  і҆мпера́тора правосла́внаго, и҆ лю́ди молѧ́щыѧ тѧ̀, да  всѝ вопїе́мъ тѝ: ра́дꙋйсѧ, ѻ҆́тче і҆а́кѡве, всеѧ̀  рѡссі́йскїѧ землѝ оу҆добре́нїе. 
к҃д. Ст҃а́гѡ мч҃нка а҆ре́ѳы и҆ и҆̀же съ ни́мъ. 
Стїхи̑ры ѻ҆ктѡ́иха г҃: И҆ мч҃нкѡвъ г҃, гла́съ а҃.  Подо́бенъ: Всехва́льнїи: Сла́ва, гла́съ д҃: Пѣ́сненнѡ  пастыренача́льника (с. р҃и): На стїхо́внѣ ѻ҆ктѡ́иха:  Сла́ва, гла́съ и҃: Лꙋка́вое и҆ невѣ́рное: 
Тропа́рь, гла́съ а҃: 
Болѣ́зньми ст҃ы́хъ, и҆́миже ѡ҆ тебѣ̀ пострада́ша,  оу҆моле́нъ бꙋ́ди, гдⷭ҇и, и҆ всѧ̑ на́шѧ бѡлѣ́зни и҆сцѣлѝ,  чл҃вѣколю́бче, мо́лимсѧ. 
На оу҆́трени, ѻ҆́ба канѡ́на ѻ҆ктѡ́иха: И҆ мч҃нкѡвъ на  д҃, гла́съ и҃. По г҃-й пѣ́сни, сѣда́ленъ, гла́съ и҃. По  ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Весе́лїѧ хода́тай на́мъ наста̀ свѣтоно́сный дне́сь  страстоте́рпєцъ пра́здникъ, є҆го́же соверша́юще сла́вимъ  въ вы́шнихъ сꙋ́щаго гдⷭ҇а. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́хъ. На лїтꙋргі́и, прокі́менъ, гла́съ д҃:  Ст҃ы̑мъ, и҆̀же сꙋ́ть на землѝ є҆гѡ̀: Сті́хъ, Предзрѣ́хъ  гдⷭ҇а: А҆по́столъ ко є҆вре́ємъ, зача́ло т҃л: И҆̀же вѣ́рою  побѣди́ша ца̑рствїѧ: А҆ллилꙋ́їа, гла́съ д҃: Воззва́ша  пра́веднїи, и҆ гдⷭ҇ь оу҆слы́ша и҆̀хъ. Є҆ѵⷢ҇лїе матѳе́а,  зача́ло л҃и: Всѧ́къ и҆́же и҆сповѣ́сть мѧ̀ пред̾  человѣ́ки: Прича́стенъ, Ра́дꙋйтесѧ: 
к҃є. Ст҃ы́хъ мꙋ́чєникъ и҆ нотарі́й, маркїа́на и҆  мартѵ́рїа. 
Стїхи̑ры ѻ҆ктѡ́иха, г҃: И҆ ст҃ы́хъ г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ а҃: Оу҆ченицы̀ и҆  послѣ́дователїе: На стїхо́внѣ ѻ҆ктѡ́иха: Сла́ва, гла́съ  г҃: Разꙋ́мнїи це́ркве: Тропа́рь, гла́съ д҃: Мч҃нцы твоѝ,  гдⷭ҇и: септе́мврїа въ к҃-й де́нь. На оу҆́трени, ѻ҆́ба  канѡ́на ѻ҆ктѡ́иха: И҆ ст҃ы́хъ, на д҃, гла́съ д҃. По г҃-й  пѣ́сни сѣда́ленъ, гла́съ г҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Подви́гшесѧ до́брѣ ѿ младе́нства, маркїа́не, съ  мꙋ́дрымъ мартѵ́рїемъ, (с. р҃и ѡ҆б.) ѿстꙋ́пника а҆́рїа  низложи́сте, невре́днꙋ сохра́ньше правосла́внꙋю вѣ́рꙋ,  па́ѵлꙋ послѣ́дꙋюще мꙋ́дромꙋ оу҆чи́телю: тѣ́мже съ ни́мъ  ѡ҆брѣто́сте живо́тъ, ꙗ҆́кѡ трⷪ҇цы побѡ́рницы  и҆зрѧ́днѣйшїи. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха:  Сла́ва, ст҃ы́хъ. На стїхо́внѣ ѻ҆ктѡ́иха. На лїтꙋргі́и,  прокі́менъ, гла́съ д҃: Ди́венъ бг҃ъ во ст҃ы́хъ свои́хъ:  А҆по́столъ ко є҆фесе́ємъ, зача́ло ск҃д ѿ полꙋ̀:  Є҆ди́номꙋ комꙋ́ждо на́съ: А҆ллилꙋ́їа, гла́съ д҃: Воззва́ша  првⷣнїи: Є҆ѵⷢ҇лїе матѳе́а, зача́ло л҃д ѿ полꙋ̀: Призва̀  і҆и҃съ ѻ҆бана́десѧте: Прича́стенъ, Ра́дꙋйтесѧ: 
к҃ѕ. 🕂 Ст҃а́гѡ и҆ сла́внагѡ великомч҃нка  дими́трїа мѷрото́чца: И҆ воспомина́нїе вели́кагѡ и҆  стра́шнагѡ трѧсе́нїѧ. 
А҆́ще хо́щетъ настоѧ́тель, твори́мъ бдѣ́нїе. На ма́лѣй  вече́рни, стїхи̑ры на д҃, гла́съ а҃. Подо́бенъ: Нбⷭ҇ныхъ  чинѡ́въ: Сла́ва, гла́съ ѕ҃: Дне́сь вселе́ннаѧ: И҆ ны́нѣ,  бг҃оро́диченъ, гла́съ то́йже: Бцⷣе, ты̀ є҆сѝ лоза̀: На  стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: съ припѣ́вы и҆́хъ: а҃-й, Првⷣникъ ꙗ҆́кѡ  фі́нїѯъ процвѣте́тъ: в҃, Насажде́ни въ домꙋ̀ гдⷭ҇ни:  Сла́ва, и҆ ны́нѣ, бг҃оро́диченъ: Дѣ́ло бг҃олѣ́пно: 
Тропа́рь ст҃а́гѡ, гла́съ г҃: 
Вели́ка ѡ҆брѣ́те въ бѣда́хъ тѧ̀ побо́рника вселе́ннаѧ,  стрⷭ҇тоте́рпче, ꙗ҆зы́ки побѣжда́юща: ꙗ҆́коже оу҆́бѡ  лѵ́евꙋ низложи́лъ є҆сѝ горды́ню, и҆ на по́двигъ  дерзнове́нна сотвори́въ не́стора, та́кѡ, ст҃е, дими́трїе  хрⷭ҇тꙋ̀ бг҃ꙋ моли́сѧ, дарова́ти на́мъ ве́лїю млⷭ҇ть. 
Сла́ва, и҆ ны́нѣ, трѧсе́нїѧ, гла́съ и҃: 
Призира́ѧй на зе́млю, и҆ творѧ́й ю҆̀ трѧсти́сѧ, и҆зба́ви  ны̀ стра́шнагѡ трꙋ́са преще́нїѧ, хрⷭ҇тѐ бж҃е на́шъ, и҆  низпослѝ на́мъ бога̑тыѧ млⷭ҇ти твоѧ̑, мл҃твами бцⷣы, и҆  сп҃си́ ны. 
(с. р҃ѳ) 
Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  пое́мъ Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ,  стїхи̑ры, гла́съ в҃, на и҃. Подо́бенъ: Є҆гда̀ ѿ дре́ва:  повторѧ́юще а҃-ю. И҆́ны стїхи̑ры, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, гла́съ ѕ҃: Дне́сь созыва́етъ  на́съ: И҆ ны́нѣ, Кто̀ тебѐ не оу҆бл҃жи́тъ: Вхо́дъ,  Прокі́менъ днѐ, И҆ чтє́нїѧ г҃: Прⷪ҇ро́чества и҆са́їина.  Ѡ҆брати́сѧ съ нб҃сѐ, гдⷭ҇и: Прⷪ҇ро́чества і҆еремі́ина: Сїѧ̑  глаго́летъ гдⷭ҇ь, помѧнꙋ́хъ млⷭ҇ть: И҆ ст҃а́гѡ, Премꙋ́дрости  соломѡ́ни: Пра́ведникъ а҆́ще пости́гнетъ: На лїті́и стїхи́ра  хра́ма: И҆ ст҃а́гѡ самогла́сны, гла́съ а҃: Весели́сѧ во  гдⷭ҇ѣ: Сла́ва, гла́съ є҃, Стеце́мсѧ вѣ́рою: И҆ ны́нѣ,  бг҃оро́диченъ, гла́съ то́йже: Вострꙋ́бимъ трꙋбо́ю: На  стїхо́внѣ стїхи̑ры трѧсе́нїѧ, гла́съ в҃, самогла́сны, съ  припѣ́вы и҆́хъ: Землѝ смꙋща́емѣ: Припѣ́вы: а҃-й,  Призира́ѧй на зе́млю: в҃-й, Стрѧ́слъ є҆сѝ зе́млю: Сла́ва,  гла́съ и҃: И҆мѣ́етъ оу҆́бѡ бж҃е́ственнѣйшаѧ: И҆ ны́нѣ,  Безневѣ́стнаѧ дв҃о: На бл҃гослове́нїи хлѣ́бѡвъ тропа́рь  мч҃нка, два́жды, пи́санъ на ма́лѣй вече́рни: и҆ Бцⷣе дв҃о,  є҆ди́ножды. Бꙋ́ди и҆́мѧ гдⷭ҇не: И҆ чте́нїе. На оу҆́трени,  на Бг҃ъ гдⷭ҇ь, тропа́рь трѧсе́нїѧ, два́жды. Сла́ва, мч҃нка:  И҆ ны́нѣ, трѧсе́нїѧ. и҆ ѻ҆бы̑чныѧ каѳі̑смы: и҆ сѣда́льны  мч҃нка, и҆ бг҃оро́дичны и҆́хъ, и҆ чте́нїе во є҆ѵⷢ҇лїи. По  полѷеле́и сѣда́ленъ, гла́съ и҃, два́жды. Сла́ва, и҆  ны́нѣ, бг҃оро́диченъ. И҆ чте́мъ въ торже́ственномъ.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  то́йже: Ди́венъ бг҃ъ во ст҃ы́хъ свои́хъ: Сті́хъ, Ст҃ы̑мъ,  и҆̀же сꙋ́ть на землѝ є҆гѡ̀: Всѧ́кое дыха́нїе: Є҆ѵⷢ҇лїе  матѳе́а, зача́ло л҃ѕ: Сѐ а҆́зъ посыла́ю ва́съ: По н҃-мъ  ѱалмѣ̀ стїхи́ра, гла́съ ѕ҃: Дне́сь созыва́етъ на́съ:  Канѡ́нъ трѧсе́нїѧ, гла́съ ѕ҃, со і҆рмосо́мъ на ѕ҃. И҆ мч҃нка  (с. р҃ѳ ѡ҆б.) два̀, на и҃. Є҆ди́нъ, гла́съ д҃: Дрꙋгі́й,  гла́съ и҃. Катава́сїа: Ѿве́рзꙋ оу҆ста̀ моѧ̑: По г҃-й  пѣ́сни, 
Конда́къ трѧсе́нїѧ, гла́съ ѕ҃. Подо́бенъ: Є҆́же ѡ҆  на́съ: 
И҆зба́ви трꙋ́са тѧ́жкагѡ всѣ́хъ на́съ, гдⷭ҇и, и҆  ꙗ҆́звы нестерпи́мыѧ, грѣ̑хъ ра́ди на́шихъ. пощадѝ, гдⷭ҇и,  правосла́внаго і҆мпера́тора на́шего, и҆ лю́ди твоѧ̑,  ꙗ҆̀же стѧжа́лъ є҆сѝ твое́ю кро́вїю, влⷣко, и҆ гра́дъ не  преда́ждь въ поги́бель, трꙋ́сомъ стра́шнымъ, и҆но́гѡ бо  ра́звѣ тебѐ бг҃а не вѣ́мы, и҆ воззовѝ пою́щымъ: а҆́зъ  є҆́смь съ ва́ми, и҆ никто́же на вы̀. 
И҆ сѣда́ленъ ст҃а́гѡ, гла́съ д҃, два́жды. Сла́ва, и҆  ны́нѣ, трѧсе́нїѧ, гла́съ то́йже. По ѕ҃-й пѣ́сни, 
Конда́къ мч҃нка, гла́съ в҃: 
Крове́й твои́хъ стрꙋѧ́ми, дими́трїе, цр҃ковь бг҃ъ  ѡ҆багрѝ, да́вый тебѣ̀ крѣ́пость непобѣди́мꙋю, и҆  соблюда́ѧ гра́дъ тво́й невреди́мь: тогѡ́ бо є҆сѝ  оу҆твержде́нїе. 
И҆ і҆́косъ: И҆ чте́мъ про́логъ. По ѳ҃-й пѣ́сни,  свѣти́ленъ мч҃нка два́жды: Сла́ва, и҆ ны́нѣ, трѧсе́нїѧ. На  хвали́техъ стїхи̑ры мч҃нка, на ѕ҃, гла́съ д҃. Подо́бенъ:  Ꙗ҆́кѡ до́блѧ: и҆ гла́съ є҃. Подо́бенъ: Ра́дꙋйсѧ: Сла́ва,  гла́съ д҃: Ко́пїѧми наслѣ́довавшагѡ: И҆ ны́нѣ,  бг҃оро́диченъ: И҆зба́ви ны̀ ѿ нꙋ́ждъ: Славосло́вїе  вели́кое. По трист҃о́мъ тропа́рь мч҃нка. Сла́ва, и҆ ны́нѣ,  трѧсе́нїѧ. Є҆ктєнїѝ, и҆ ѿпꙋ́стъ: и҆ дае́тсѧ ст҃ы́й  є҆ле́й бра́тїѧмъ ѿ канди́ла ст҃а́гѡ, ꙗ҆́коже  пред̾ꙋказа́сѧ: и҆ ча́съ а҃-й, и҆ коне́чный ѿпꙋ́стъ. На  лїтꙋргі́и, бл҃жє́нна ѿ канѡ́на трѧсе́нїѧ, пѣ́снь г҃-ѧ,  на д҃. И҆ ст҃а́гѡ, пѣ́снь ѕ҃, на д҃. Прокі́менъ трѧсе́нїѧ,  гла́съ ѕ҃: Сп҃сѝ гдⷭ҇и лю́ди твоѧ̑, и҆ бл҃гословѝ  достоѧ́нїе твоѐ. Сті́хъ: Къ тебѣ̀ гдⷭ҇и воззовꙋ̀, бж҃е  мо́й: И҆ ст҃а́гѡ, гла́съ з҃: Возвесели́тсѧ првⷣникъ ѡ҆  гдⷭ҇ѣ: А҆по́столъ трѧсе́нїѧ, Ко є҆вре́ємъ, зача́ло тл҃а,  ѿ полꙋ̀: (с. р҃і) Є҆го́же лю́битъ гдⷭ҇ь: И҆ ст҃а́гѡ, Къ  тїмоѳе́ю, зача́ло сч҃в: Ча́до тїмоѳе́е, возмога́й ѡ҆  бл҃года́ти: А҆ллилꙋ́їа: Бж҃е ѿри́нꙋлъ ны̀ є҆сѝ: Сті́хъ:  Стрѧ́слъ є҆сѝ зе́млю, и҆ смꙋти́лъ є҆сѝ ю҆̀. И҆ ст҃а́гѡ:  Првⷣникъ ꙗ҆́кѡ фі́нїѯъ процвѣте́тъ: Є҆ѵⷢ҇лїе  трѧсе́нїѧ, матѳе́а, зача́ло к҃з: Влѣ́зшꙋ і҆и҃сꙋ въ  кора́бль: И҆ ст҃а́гѡ ѿ і҆ѡа́нна, зача́ло н҃в. Сѝ  заповѣ́даю ва́мъ: Прича́стенъ, Хвали́те: Дрꙋгі́й: Въ  па́мѧть: 
🕅 Подоба́етъ вѣ́дати, а҆́ще слꙋчи́тсѧ  великомч҃нка дими́трїа селꙋ́нскагѡ, и҆ трѧсе́нїѧ въ  недѣ́лю. Въ сꙋббѡ́тꙋ на ма́лѣй вече́рни, стїхи̑ры  воскрⷭ҇ны, и҆ бцⷣы, по ѻ҆бы́чаю. На вели́цѣй. вече́рни,  по ѻ҆бы́чной каѳі́смѣ, на Гдⷭ҇и воззва́хъ, стїхи̑ры  воскрⷭ҇ны г҃: И҆ трѧсе́нїѧ г҃, пи́саны на вели́цѣй  вече́рни, на стїхо́внѣ. И҆ дими́трїа д҃: Сла́ва, дими́трїа:  И҆ ны́нѣ, бг҃оро́диченъ а҃-й гла́са. Прокі́менъ днѐ.  Чтє́нїѧ г҃. На лїті́и стїхи́ра хра́ма: И҆ самогла́сны  стїхи̑ры ст҃а́гѡ. Сла́ва, ст҃а́гѡ: И҆ ны́нѣ, бг҃оро́диченъ.  На стїхо́внѣ стїхи̑ры воскрⷭ҇ны. Сла́ва, дими́трїа: И҆  ны́нѣ, бг҃оро́диченъ, по гла́сꙋ ст҃а́гѡ. На бл҃гослове́нїи  хлѣ́бѡвъ тропа́рь, Бцⷣе дв҃о, два́жды: И҆ дими́трїа,  є҆ди́ножды. [зрѝ] [А҆́ще же нѣ́сть бдѣ́нїѧ, по Ѻ҆́ч҃е  на́шъ, тропа́рь воскрⷭ҇нъ: Сла́ва, дими́трїа: И҆ ны́нѣ,  трѧсе́нїѧ.] На повече́рїи по Досто́йнѣ, и҆ по трист҃о́мъ,  конда́къ дими́трїа: Сла́ва, и҆ ны́нѣ, трѧсе́нїѧ. На  оу҆́трени, на Бг҃ъ гдⷭ҇ь, тропа́рь воскрⷭ҇нъ два́жды:  Сла́ва, дими́трїа: И҆ ны́нѣ, трѧсе́нїѧ. По каѳі́смахъ  сѣда́льны воскрⷭ҇ны, и҆ бг҃оро́дичны и҆́хъ. Та́же  полѷеле́й, и҆ тропарѝ: А҆́гг҃льскїй собо́ръ: и҆ ѵ҆пакоѝ  гла́са: и҆ сѣда́льны дими́трїа ѻ҆́ба, по є҆ди́ножды,  без̾ бг҃оро́дичнѡвъ. Сла́ва, сѣда́ленъ, и҆́же по  полѷеле́и: И҆ ны́нѣ, бг҃оро́диченъ є҆гѡ̀. Степє́нна, (с.  р҃і ѡ҆б.) и҆ прокі́менъ гла́са. Є҆ѵⷢ҇лїе воскрⷭ҇но:  Воскрⷭ҇нїе хрⷭ҇то́во: ѱало́мъ н҃, стїхи́ра воскрⷭ҇на.  Канѡ́нъ воскрⷭ҇нъ, со і҆рмосо́мъ на д҃: и҆ трѧсе́нїѧ на д҃:  и҆ дими́трїа на ѕ҃. Катава́сїа: Ѿве́рзꙋ оу҆ста̀ моѧ̑: По  г҃-й пѣ́сни, конда́къ и҆ і҆́косъ дими́трїа, и҆ сѣда́ленъ.  По ѕ҃-й пѣ́сни, конда́къ и҆ і҆́косъ воскрⷭ҇нъ. Свѣти́ленъ  воскрⷭ҇нъ: Сла́ва, ст҃а́гѡ: И҆ ны́нѣ, трѧсе́нїѧ. На  хвали́техъ стїхи̑ры воскрⷭ҇ны д҃: И҆ дими́трїа со сла́внымъ  д҃, съ припѣ́вы є҆гѡ̀. Сла́ва, стїхи́ра є҆ѵⷢ҇льскаѧ: И҆  ны́нѣ, Пребл҃гослове́нна є҆сѝ: Славосло́вїе вели́кое. По  трист҃о́мъ, тропа́рь воскрⷭ҇нъ то́чїю. Є҆ктєнїѝ, и҆  ѿпꙋ́стъ: и҆ ча́съ а҃-й. На а҃-мъ часѣ̀, тропа́рь  воскрⷭ҇нъ. Сла́ва, трѧсе́нїѧ: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ трѧсе́нїѧ. На г҃-мъ  часѣ̀, тропа́рь воскрⷭ҇нъ: Сла́ва, дими́трїа: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ дими́трїа.  Си́це и҆ на про́чихъ часѣ́хъ тропарѝ и҆ кондакѝ  премѣнѧ́юще глаго́лемъ: то́чїю воскрⷭ҇нъ тропа́рь  непремѣ́ннѡ. На лїтꙋргі́и, бл҃жє́нна гла́са, на д҃: И҆  трѧсе́нїѧ пѣ́снь г҃, на д҃: И҆ дими́трїа пѣ́снь ѕ҃, на д҃.  По вхо́дѣ тропа́рь воскрⷭ҇нъ, и҆ трѧсе́нїѧ, и҆ хра́ма  бцⷣы, а҆́ще є҆́сть: и҆ дими́трїа. Конда́къ воскрⷭ҇нъ, и҆  трѧсе́нїѧ: Сла́ва, дими́трїа: И҆ ны́нѣ, бцⷣы. А҆́ще же  нѣ́сть хра́ма бцⷣы, И҆ ны́нѣ, трѧсе́нїѧ. Прокі́менъ  трѧсе́нїѧ и҆ ст҃а́гѡ. А҆по́столъ трѧсе́нїѧ, и҆ дими́трїа.  А҆ллилꙋ́їа, гла́съ д҃: Бж҃е ѿри́нꙋлъ ны̀ є҆сѝ: Сті́хъ,  Стрѧ́слъ є҆сѝ зе́млю: И҆ ст҃а́гѡ, Првⷣникъ ꙗ҆́кѡ  фі́нїѯъ процвѣте́тъ: Є҆ѵⷢ҇лїе трѧсе́нїѧ, и҆ дими́трїа.  Прича́стенъ, Хвали́те гдⷭ҇а съ нб҃съ: И҆ ст҃а́гѡ, Въ па́мѧть  вѣ́чнꙋю: [зрѝ] Рѧ́дъ же, а҆по́столъ и҆ є҆ѵⷢ҇лїе, чте́мъ  под̾ зача́ло. 
(с. ра҃і) 
к҃з. Ст҃а́гѡ мч҃нка не́стора. 
Стїхи̑ры ѻ҆ктѡ́иха, г҃: И҆ ст҃а́гѡ г҃, гла́съ и҃.  Подо́бенъ: Ѽ пресла́внагѡ чꙋдесѐ! На стїхо́внѣ  ѻ҆ктѡ́иха. Тропа́рь, гла́съ д҃: Мч҃нкъ тво́й гдⷭ҇и:  септе́мврїа во в҃-й де́нь. На оу҆́трени, ѻ҆́ба канѡ́на  ѻ҆ктѡ́иха: и҆ ст҃а́гѡ на д҃, гла́съ д҃. По г҃-й пѣ́сни,  сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Страда́льчествовавъ до́брѣ, безсме́ртнꙋю сла́вꙋ  наслѣ́довалъ є҆сѝ ны́нѣ, ꙗ҆́кѡ во́инъ и҆зрѧ́дный влⷣки  бы́лъ є҆сѝ мл҃твами дими́трїа мч҃нка: съ ни́мъ оу҆́бѡ,  не́сторе мꙋ́дре, молѧ̀, не преста́й ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. На лїтꙋргі́и,  слꙋ́жба мч҃нкѡвъ. 
к҃и. Ст҃ы́хъ мꙋ́чєникъ, тере́нтїа, и҆ неоні́лы:  И҆ прпⷣбнагѡ ѻ҆тца̀ на́шегѡ стефа́на савваі́та, и҆  творца̀ канѡ́нѡвъ. 
Стїхи̑ры мч҃нкѡвъ г҃, гла́съ д҃. Подо́бенъ: Ꙗ҆́кѡ  до́блѧ: и҆ прпⷣбнагѡ г҃, гла́съ и҃. Подо́бенъ: Ѽ  пресла́внагѡ чꙋдесѐ! На стїхо́внѣ ѻ҆ктѡ́иха. Тропа́рь  гла́съ д҃: Мч҃нцы твоѝ гдⷭ҇и: септе́мврїа въ к҃-й де́нь: И҆  прпⷣбнагѡ: Правосла́вїѧ наста́вниче: сегѡ̀ мѣ́сѧца въ  а҃і-й де́нь. На оу҆́трени, канѡ́нъ ѻ҆ктѡ́иха є҆ди́нъ, со  і҆рмосо́мъ на ѕ҃: и҆ ст҃ы́хъ два̀: Мч҃нкѡвъ, гла́съ д҃:  Прпⷣбнагѡ, гла́съ и҃. По г҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Насади́лъ є҆сѝ добродѣ́телей ра́й и҆ напои́лъ є҆сѝ  то́ками сле́зъ твои́хъ, ꙗ҆́кѡ жи́зни всесла́вне дре́во  полꙋчи́въ, спасѝ мл҃твами твои́ми ѿ тлѝ ста́до твоѐ,  и҆зба́ви ѿ ѡ҆бстоѧ́нїй те́плѣ чтꙋ́щихъ тѧ̀, (с. ра҃і  ѡ҆б.) стефа́не: тѧ́ бо предста́телѧ велича́йша, мꙋ́дре, всѝ  вѣ́рою и҆ любо́вїю стѧжа́хомъ. 
И҆ сѣда́ленъ мч҃нка, гла́съ и҃. Сла́ва, прпⷣбнагѡ,  гла́съ є҃. По ѕ҃-й пѣ́сни. 
Конда́къ, гла́съ д҃. Подо́бенъ: Вознесы́йсѧ: 
Мч҃нческаѧ чⷭ҇тна́ѧ па́мѧть прїи́де дне́сь, веселѧ́щи  всѧ́чєскаѧ, тере́нтїа премꙋ́драгѡ, и҆ подрꙋ́жїѧ є҆гѡ̀.  те́плѣ оу҆̀бо стеце́мсѧ, да прїи́мемъ и҆сцѣле́нїе: сі́и  бо бл҃года́ть прїе́мше ѿ дх҃а ст҃а́гѡ, и҆сцѣлѧ́ти недꙋ́ги  и҆ болѣ̑зни дꙋ́шъ на́шихъ. 
По ѳ҃-й пѣ́сни, свѣти́ленъ: и҆ на стїхо́внѣ  ѻ҆ктѡ́иха. 
🕃 Въ то́йже де́нь и҆́же во ст҃ы́хъ ѻ҆тца̀  на́шегѡ а҆рсе́нїа, а҆рхїепⷭ҇кпа се́рбскагѡ. 
Соверша́етсѧ собо́ръ є҆гѡ̀, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ и҃: 
Млⷭ҇ти наста́вниче, и҆ бл҃гоꙋтро́бїѧ сокро́вище: є҆́же  всѣ̑мъ ѿве́рзлъ є҆сѝ, правовѣ́рїѧ оу҆чи́телю, и҆  а҆рхїере́євъ бж҃е́ственное оу҆добре́нїе, ѻ҆́тче на́шъ,  і҆ера́рше а҆рсе́нїе, ни́щихъ бы́лъ є҆сѝ застꙋ́пникъ.  тѣ́мъ молѝ хрⷭ҇та̀ бг҃а, просвѣти́ти дꙋ́шы на́шѧ, да не  когда̀ оу҆́снемъ въ сме́рть. 
Конда́къ, гла́съ в҃. Подо́бенъ: Вы́шнихъ и҆щѧ̀: 
Въ пи́щи слове́съ твои́хъ, бг҃оно́се а҆рсе́нїе, разꙋ́мнѡ  ча̑да твоѧ̑ пита́ѧ, ѧ҆зы́комъ хвалѧ̀, оу҆стна́ми же пѣ́нїе  приносѧ̀, вѣща́нїемъ зовы́й: хрⷭ҇тѐ, ты̀ є҆сѝ свѣ́тъ  неизрече́нный. 
🕃 И҆ ст҃ы́ѧ мч҃нцы параске́ѵи. 
И҆дѣ́же хра́мъ, подо́бнѣ пое́тсѧ. 
Тропа́рь, гла́съ д҃. 
Премꙋ́драѧ и҆ всехва́льнаѧ хрⷭ҇то́ва мч҃нца параске́ѵа,  мꙋ́жескꙋю крѣ́пость прїе́мши, же́нскꙋю же не́мощь  ѿве́ргши, дїа́вола побѣдѝ, и҆ мꙋчи́телѧ посрамѝ,  вопїю́щи и҆ глаго́лющи: прїиди́те, (с. рв҃і) тѣ́ло моѐ  мече́мъ ссѣцы́те, и҆ ѻ҆гне́мъ сожги́те: а҆́зъ бо  ра́дꙋющисѧ и҆дꙋ̀ ко хрⷭ҇тꙋ̀ женихꙋ̀ моемꙋ̀, тоѧ̀ мл҃твами,  хрⷭ҇тѐ бж҃е, сп҃сѝ дꙋ́шы на́шѧ. 
Конда́къ, гла́съ г҃. Подо́бенъ: Дв҃а дне́сь: 
Всест҃о́е и҆ непоро́чное мꙋче́нїе прине́сши, ꙗ҆́кѡ  вѣ́но пречⷭ҇тно́е безсме́ртномꙋ женихꙋ̀ хрⷭ҇тꙋ̀,  а҆́гг҃льское ликостоѧ́нїе возвесели́ла є҆сѝ, и҆ побѣди́ла  є҆сѝ де́мѡнскїѧ кѡ́зни: сегѡ̀ ра́ди тѧ̀ че́стнѡ вѣ́рою  чти́мъ, мч҃нце параске́ѵо многострада́льнаѧ. 
к҃ѳ. Ст҃ы́ѧ прпⷣбномч҃нцы а҆настасі́и ри́млѧныни:  И҆ прпⷣбнагѡ ѻ҆тца̀ на́шегѡ а҆вра́мїа затво́рника. 
Стїхи̑ры мч҃нцы, г҃, гла́съ и҃. Подо́бенъ: Что̀ вы̀  нарече́мъ: И҆ прпⷣбнагѡ г҃, гла́съ то́йже. Подо́бенъ: Ѽ  пресла́внагѡ чꙋдесѐ! На стїхо́внѣ ѻ҆ктѡ́иха. Тропа́рь  мч҃нцы, гла́съ д҃: А҆́гница твоѧ̀ і҆и҃се: септе́мврїа въ  ѕ҃і-й де́нь. Сла́ва, прпⷣбнагѡ, гла́съ и҃: Въ тебѣ̀  ѻ҆́тче: сегѡ̀ мѣ́сѧца въ а҃-й де́нь. На оу҆́трени,  канѡ́нъ ѻ҆ктѡ́иха є҆ди́нъ, на ѕ҃: И҆ ст҃ы́хъ два̀: мч҃нцы,  гла́съ и҃: И҆ преподо́бнагѡ, гла́съ то́йже. По г҃-й пѣ́сни, 
Конда́къ мч҃нцы, гла́съ г҃. Подо́бенъ: Дв҃а дне́сь: 
Дѣ́вства вода́ми ѡ҆чище́на прпⷣбнаѧ, мꙋ́ченичества  кровьмѝ, а҆настасі́е, вѣнча́вшисѧ, подае́ши сꙋ́щымъ въ  нꙋ́ждахъ, недꙋ́гѡвъ и҆сцѣле́нїе и҆ сп҃се́нїе,  пристꙋпа́ющымъ ѿ се́рдца: крѣ́пость бо тебѣ̀ подае́тъ  хрⷭ҇то́съ, и҆сточа́ѧй бл҃года́ть приснотекꙋ́щꙋю, 
И҆ сѣда́ленъ, гла́съ и҃. Сла́ва, прпⷣбнагѡ. По ѕ҃-й  пѣ́сни. 
Конда́къ а҆вра́мїѧ, гла́съ г҃. Подо́бенъ: Дв҃а дне́сь: 
Во пло́ти ꙗ҆́кѡ а҆́гг҃лъ на землѝ ꙗ҆ви́лсѧ є҆сѝ, и҆  поще́нїемъ бы́лъ є҆сѝ ꙗ҆́кѡ дре́во насажде́нное, водо́ю  воздержа́нїѧ до́брѣ возрасти́всѧ, тече́ньми твои́хъ сле́зъ  скве́рнꙋ ѡ҆мы́въ: сегѡ̀ ра́ди ꙗ҆ви́лсѧ є҆сѝ прїѧ́телище  бж҃е́ственное, а҆вра́мїе, дх҃а. 
(с. рв҃і ѡ҆б.) 
И҆ і҆́косъ. По ѳ҃-й пѣ́сни, свѣти́ленъ, и҆ на  стїхо́внѣ, ѻ҆ктѡ́иха. На лїтꙋргі́и, прокі́менъ, гла́съ з҃:  Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ:  Что̀ возда́мъ гдⷭ҇еви ѡ҆ всѣ́хъ: А҆по́столъ къ гала́тѡмъ,  зача́ло сг҃і: Пло́дъ дх҃о́вный: А҆ллилꙋ́їа, гла́съ ѕ҃:  Бл҃же́нъ мꙋ́жъ: Сті́хъ: Си́льно на землѝ бꙋ́детъ: Є҆ѵⷢ҇лїе  матѳе́а, зача́ло м҃г: Всѧ̑ мнѣ̀ прєдана̀ сꙋ́ть:  Прича́стенъ: Въ па́мѧть вѣ́чнꙋю: 
🕃 Въ то́йже де́нь преставле́нїе прпⷣбнагѡ  ѻ҆тца̀ на́шегѡ а҆вра́мїа, а҆рхїмандрі́та  бг҃оѧвле́нскагѡ, росто́вскагѡ чꙋдотво́рца. 
Соверша́етсѧ собо́ръ є҆гѡ̀ во ѻ҆би́тели є҆гѡ̀,  и҆дѣ́же лежа́тъ мѡ́щи є҆гѡ̀, и҆лѝ хра́мъ є҆гѡ̀. 
Тропа́рь, гла́съ а҃: 
Просвѣти́всѧ бж҃е́ственною бл҃года́тїю, невѣ̑рныѧ  лю́ди наста́вилъ є҆сѝ къ свѣ́тꙋ бг҃оразꙋ́мїѧ: и҆ по  сме́рти сїѧ́ѧ свѣ́тлостїю житїѧ̀ твоегѡ̀, и҆сточа́еши  и҆сцѣлє́нїѧ притека́ющымъ съ вѣ́рою къ ра́цѣ моще́й  твои́хъ, а҆вра́мїе ѻ҆́тче на́шъ, хрⷭ҇та̀ бг҃а молѝ,  дарова́ти на́мъ ве́лїю млⷭ҇ть. 
Конда́къ, гла́съ в҃: 
И҆́го хрⷭ҇то́во прїе́мъ, а҆вра́мїе, и҆ тогѡ̀ крⷭ҇тъ на  ра́мо взе́мъ, послѣ́довалъ є҆сѝ є҆мꙋ̀: насажде́нъ бы́въ  въ домꙋ̀ гдⷭ҇ни, и҆ процвѣ́лъ є҆сѝ ꙗ҆́кѡ фі́нїѯъ, и҆  ꙗ҆́кѡ ке́дръ, и҆́же въ лїва́нѣ, оу҆мно́жилъ є҆сѝ ча̑да  твоѧ̑, мꙋ́жъ жела́нїй дх҃о́вныхъ: ѿ возлю́бленнагѡ же  а҆пⷭ҇ла і҆ѡа́нна бг҃осло́ва бл҃года́ть воспрїи́мъ, жезло́мъ  сокрꙋши́лъ є҆сѝ і҆́дѡла, и҆ разсы́палъ є҆сѝ є҆го̀  ꙗ҆́кѡ пра́хъ, и҆ чꙋдотво́рецъ оу҆́бѡ ве́лїй ꙗ҆ви́лсѧ  є҆сѝ, прпⷣбне. тѣ́мже хрⷭ҇та̀ бг҃а молѝ непреста́ннѡ ѡ҆  всѣ́хъ на́съ. 
(с. рг҃і) 
л҃. Ст҃ы́хъ мч҃нкъ, зино́вїа, и҆ зинові́и,  сестры̀ є҆гѡ̀. 
Стїхи̑ры ѻ҆ктѡ́иха г҃: и҆ ст҃ы́хъ г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ ѕ҃: Пѣ́сненный  ли́къ: На стїхо́внѣ ѻ҆ктѡ́иха. Тропа́рь, гла́съ д҃: Мч҃нцы  твоѝ гдⷭ҇и: септе́мврїа въ к҃-й де́нь. На оу҆́трени,  ѻ҆́ба канѡ́на ѻ҆ктѡ́иха, и҆ ст҃ы́хъ на д҃, гла́съ и҃. По  г҃-й пѣ́сни, сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
И҆́стины свидѣ́тели, и҆ бл҃гоче́стїѧ проповѣ́дники,  дво́ицꙋ досто́йнѡ почти́мъ въ бг҃одꙋхнове́нныхъ пѣ́снехъ,  зино́вїа вкꙋ́пѣ съ мꙋ́дрою зинові́ею, кꙋ́пнѡ жи́вшыѧ и҆  ѿше́дшыѧ, и҆ мꙋче́нїемъ прїи́мшыѧ вѣне́цъ нетлѣ́нный. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, мч҃нкѡвъ: И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. 
л҃а. Ст҃ы́хъ а҆пⷭ҇лъ стахѵ́а, а҆мплі́а, и҆ и҆̀же  съ ни́ми: И҆ ст҃а́гѡ мч҃нка є҆пїма́ха. 
Стїхи̑ры а҆пⷭ҇лѡвъ, гла́съ а҃. Подо́бенъ: Всехва́льнїи:  и҆ мч҃нка, гла́съ д҃. Подо́бенъ: Ꙗ҆́кѡ до́блѧ: На  стїхо́внѣ ѻ҆ктѡ́иха. 
Тропа́рь, гла́съ г҃: 
А҆пⷭ҇ли ст҃і́и, моли́те млⷭ҇тиваго бг҃а да прегрѣше́нїй  ѡ҆ставле́нїе пода́стъ дꙋша́мъ на́шымъ. 
Сла́ва, мч҃нка: Мч҃нкъ тво́й гдⷭ҇и: септе́мврїа во в҃-й  де́нь. На оу҆́трени, канѡ́нъ ѻ҆ктѡ́иха є҆ди́нъ, со  і҆рмосо́мъ на ѕ҃: И҆ ст҃ы́хъ два̀. А҆пⷭ҇лѡвъ, гла́съ а҃: и҆  мч҃нка, гла́съ д҃. По г҃-й пѣ́сни, сѣда́ленъ а҆пⷭ҇лѡвъ,  гла́съ а҃. Сла́ва, мч҃нка, гла́съ г҃. По ѕ҃-й пѣ́сни, 
(с. рг҃і ѡ҆б.) 
Конда́къ а҆пⷭ҇лѡвъ, гла́съ и҃. Подо́бенъ: ꙗ҆́кѡ  нача́тки: 
Ꙗ҆́кѡ сщ҃є́ннаѧ сокрѡ́вища всест҃а́гѡ дх҃а, и҆ со́лнца  сла́вы сїѧ̑нїѧ по до́лгꙋ воспои́мъ мꙋ̑дрыѧ а҆пⷭ҇лы:  а҆пе́ллїа, оу҆рва́на же, и҆ а҆рїстовꙋ́ла, а҆мплі́а.  наркі́сса, и҆ стахі́а, ꙗ҆̀же бл҃года́ть собра̀ бг҃а  на́шегѡ. 
По ѳ҃-й пѣ́сни, Свѣти́ленъ ѻ҆ктѡ́иха: Сла́ва,  а҆пⷭ҇лѡвъ: И҆ ны́нѣ, бг҃оро́диченъ. На стїхо́внѣ  ѻ҆ктѡ́иха. 


(с. рд҃і) 
Мѣ́сѧцъ ное́мврїй, 
и҆мѣ́ѧй дне́й л҃. 
Де́нь и҆́мать часѡ́въ і҃, а҆ но́щь д҃і. 
а҃. 🕃 Ст҃ы́хъ и҆ чꙋдотво́рцєвъ безсре́бреникѡвъ  космы̀ и҆ дамїа́на, и҆̀же ѿ а҆сі́и. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃: гла́съ ѕ҃, самоподо́бенъ: Всю̀ ѿложи́вше:  Сла́ва, гла́съ то́йже, самогла́сенъ: Безконе́чна є҆́сть  ст҃ы́хъ бл҃года́ть: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва,  ст҃ы́хъ, гла́съ ѕ҃: Всегда̀ и҆мꙋ́ще хрⷭ҇та̀: И҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. 
Тропа́рь, гла́съ и҃: 
Ст҃і́и безсре́брєницы и҆ чꙋдотво́рцы космо̀ и҆  дамїа́не, посѣти́те не́мѡщи на́шѧ: тꙋ́не прїѧ́сте, тꙋ́не  дади́те на́мъ. 
Сла́ва, и҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На оу҆́трени, на бг҃ъ гдⷭ҇ь, тропа́рь  ст҃ы́хъ, два́жды. Сла́ва, и҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. И҆ ѻ҆бы̑чныѧ каѳі̑смы: И҆ сѣда́ленъ  ѻ҆ктѡ́иха. И҆ чте́нїе. Ѻ҆́ба канѡ́на ѻ҆ктѡ́иха, без̾  мч҃ничнѡвъ: И҆ ст҃ы́хъ на ѕ҃, гла́съ ѕ҃. По г҃-й пѣ́сни,  сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Бл҃года́ть прїи́мше и҆сцѣле́нїй, простира́ете здра́вїе  сꙋ́щымъ въ нꙋ́ждахъ, вра́чеве, чꙋдотво́рцы пресла́внїи: но  ва́шимъ по(с. рд҃і ѡ҆б.)сѣще́нїемъ ра́тникѡвъ де́рзѡсти  низложи́те, мі́ръ и҆сцѣлѧ́юще чꙋдесы̀. 
И҆ і҆́косъ, и҆ чте́мъ про́логъ. По ѳ҃-й пѣ́сни,  свѣти́ленъ ѻ҆ктѡ́иха: Сла́ва, ст҃ы́хъ: И҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. На хвали́техъ  стїхи̑ры самогла́сны, на д҃, гла́съ а҃. Сла́ва, гла́съ д҃:  И҆сто́чникъ и҆сцѣле́нїй: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На стїхо́внѣ ѻ҆ктѡ́иха. И҆ ст҃ы́хъ  стїхи̑ры, съ припѣ́вы, гла́съ ѕ҃: Сѐ что̀ добро̀, и҆лѝ  что̀ красно̀: Свѣ́тлаѧ и҆ просвѣще́ннаѧ: Сла́ва, гла́съ  и҃: Кто̀ не оу҆диви́тсѧ: И҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На лїтꙋргі́и, бл҃жє́нна ѻ҆ктѡ́иха, на  д҃: и҆ ст҃ы́хъ, ѿ канѡ́на пѣ́снь г҃. Прокі́менъ, гла́съ  д҃: Ст҃ы̑мъ, и҆̀же сꙋ́ть на землѝ є҆гѡ̀: Сті́хъ:  Предзрѣ́хъ гдⷭ҇а предо мно́ю вы́нꙋ: А҆по́столъ къ  корі́нѳѧнѡмъ, зача́ло рн҃г: Вы̀ є҆стѐ тѣ́ло хрⷭ҇то́во:  А҆ллилꙋ́їа, гла́съ в҃: Сѐ что̀ добро̀, и҆лѝ что̀ красно̀:  Є҆ѵⷢ҇лїе матѳе́а, зача́ло л҃д, ѿ полꙋ̀: Призва̀ і҆и҃съ  ѻ҆бана́десѧте: Прича́стенъ, Ра́дꙋйтесѧ: 
в҃. Ст҃ы́хъ мч҃нкъ, а҆кїндѵ́на, пига́сїа,  а҆фѳо́нїа, є҆лпїдїфо́ра и҆ а҆немподі́ста. 
Стїхи̑ры ѻ҆ктѡ́иха трѝ, и҆ ст҃ы́хъ, г҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ ѕ҃: Дне́сь  пѧтоза́рный: На стїхо́внѣ ѻ҆ктѡ́иха: и҆ ст҃ы́хъ, стїхи́ра  съ припѣ́вомъ, гла́съ а҃: Ди́венъ бг҃ъ во ст҃ы́хъ свои́хъ:  Лꙋчѝ возсїѧ́ша: Сла́ва, гла́съ в҃: Прїиди́те возра́дꙋемсѧ: 
Тропа́рь, гла́съ в҃: 
Страстоте́рпцы гдⷭ҇ни, бл҃же́нна землѧ̀ напи́вшаѧсѧ  кровьмѝ ва́шими, и҆ свѧ̑та селє́нїѧ прїи̑мшаѧ тѣлеса̀  ва̑ша: въ три́знищи (с. рє҃і) бо врага̀ побѣди́сте, и҆  хрⷭ҇та̀ со дерзнове́нїемъ проповѣ́дасте: того̀, ꙗ҆́кѡ  бл҃га, моли́те сп҃сти́сѧ, мо́лимсѧ, дꙋша́мъ на́шымъ. 
Сла́ва, и҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На оу҆́трени, ѻ҆бы̑чныѧ каѳі̑смы, и҆  сѣда́льны ѻ҆ктѡ́иха: и҆ чте́нїе: Ѻ҆́ба канѡ́на  ѻ҆ктѡ́иха: и҆ ст҃ы́хъ на д҃, гла́съ д҃. По г҃-й пѣ́сни,  сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Бл҃гочести̑выѧ и҆ бг҃онѡ́сныѧ мч҃нки, ꙗ҆́кѡ на землѝ  ѡ҆ста́вльшыѧ всѧ̑, прїѧ́лъ є҆сѝ въ наслажде́нїе бл҃ги́хъ  твои́хъ и҆ оу҆покое́нїе, а҆кїндѵ́на, пига́сїа,  а҆немподі́ста: съ ни́миже а҆фѳо́нїа, и҆ є҆лпїдїфо́ра же,  є҆ди́не сы́й пребл҃гі́й. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, ст҃ы́хъ: На стїхо́внѣ ѻ҆ктѡ́иха. И҆ ст҃ы́хъ  стїхи́ра, съ припѣ́вы, гла́съ в҃: Мнѡ́ги скѡ́рби  пра́вєднымъ: Кро́вными то́ки: Сла́ва, гла́съ д҃:  Пѧтоза̑рнаѧ страда́лєцъ: На лїтꙋргі́и, прокі́менъ, гла́съ  д҃: Ст҃ы̑мъ, и҆̀же сꙋ́ть на землѝ є҆гѡ̀: Сті́хъ:  Предзрѣ́хъ гдⷭ҇а предо мно́ю вы́нꙋ: А҆по́столъ ко  є҆фесе́ємъ, зача́ло сл҃г: Возмога́йте ѡ҆ гдⷭ҇ѣ:  А҆ллилꙋ́їа, гла́съ д҃: Воззва́ша првⷣнїи: Сті́хъ: Мнѡ́ги  скѡ́рби првⷣнымъ: Є҆ѵⷢ҇лїе матѳе́а, зача́ло л҃ѕ: Сѐ а҆́зъ  посыла́ю ва́съ: Прича́стенъ: Ра́дꙋйтесѧ: 
г҃. Ст҃ы́хъ мч҃нкъ, а҆кеѱі́мы є҆пⷭ҇кпа, и҆  і҆ѡ́сифа пресвѵ́тера и҆ а҆їѳала̀ дїа́кона: И҆  ѡ҆бновле́нїе хра́ма ст҃а́гѡ великомч҃нка геѡ́ргїа, и҆́же  въ лѵ́дѣ, и҆дѣ́же положено̀ є҆́сть честно́е тѣ́ло  є҆гѡ̀. 
Стїхи̑ры мч҃нкѡвъ, гла́съ и҃. Подо́бенъ: Ѽ пресла́внагѡ  чꙋдесѐ! И҆ геѡ́ргїа, гла́съ д҃. Подо́бенъ: Ꙗ҆́кѡ до́блѧ:  Сла́ва, гла́съ ѕ҃: Досто́йно и҆́мени: На стїхо́внѣ  ѻ҆ктѡ́иха: (с. рє҃і ѡ҆б.) Сла́ва, мч҃нкѡвъ, гла́съ ѕ҃:  Предпꙋ́тїе ѡ҆бра́зно: Тропа́рь, гла́съ д҃: Мч҃нцы твоѝ  гдⷭ҇и: септе́мврїа въ к҃-й де́нь. 
Сла́ва, тропа́рь геѡ́ргїа, гла́съ д҃: 
Ꙗ҆́кѡ плѣ́нныхъ свободи́тель и҆ ни́щихъ защи́титель,  немощствꙋ́ющихъ вра́чь, царе́й побо́рниче, побѣдоно́сче  великомч҃нче геѡ́ргїе, молѝ хрⷭ҇та̀ бг҃а сп҃сти́сѧ дꙋша́мъ  на́шымъ. 
На оу҆́трени, ѻ҆бы̑чныѧ каѳі̑смы: И҆ сѣда́льны  ѻ҆ктѡ́иха: И҆ чте́нїе. Канѡ́нъ ѻ҆ктѡ́иха є҆ди́нъ, со  і҆рмосо́мъ на ѕ҃: и҆ мч҃нкѡвъ на д҃, гла́съ д҃. И҆ геѡ́ргїа,  на д҃, гла́съ то́йже. По г҃-й пѣ́сни, 
Конда́къ мч҃нкѡвъ, гла́съ в҃. Подо́бенъ: Вы́шнихъ и҆щѧ̀: 
Бж҃е́ствєннаѧ, мꙋ́дре, непоро́чнѡ тайноводи́лъ є҆сѝ,  же́ртва прїѧ́тна бы́лъ є҆сѝ, бг҃обл҃же́нне: хрⷭ҇то́вꙋ бо  пи́лъ є҆сѝ ча́шꙋ сла́внѡ, ст҃е а҆кеѱі́мо, со страда́льцы  твои́ми молѧ́сѧ непреста́ннѡ ѡ҆ всѣ́хъ на́съ. 
И҆ і҆́косъ. И҆ сѣда́ленъ мꙋ́ченикѡвъ: Сла́ва, геѡ́ргїа.  По ѕ҃-й пѣ́сни, 
Конда́къ геѡ́ргїа, гла́съ и҃. Подо́бенъ: Взбра́нной: 
Къ возбра́нномꙋ и҆ ско́ромꙋ застꙋпле́нїю твоемꙋ̀  прибѣ́гше, вѣ́рнїи, мо́лимъ и҆зба́витисѧ, стрⷭ҇тоте́рпче  хрⷭ҇то́въ, ѿ собла̑знъ вра́жїихъ воспѣва́ющымъ тѧ̀, и҆  всѧ́кихъ бѣ́дъ и҆ ѡ҆ѕлобле́нїй, да зове́мъ: ра́дꙋйсѧ,  мч҃нче геѡ́ргїе. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆  мч҃нкѡвъ. Сла́ва, геѡ́ргїа. На стїхо́внѣ ѻ҆ктѡ́иха: И҆  мч҃нкѡвъ стїхи́ра, съ припѣ́вомъ, гла́съ в҃: Ѡ҆  бл҃гоче́стїи ст҃і́и: Сла́ва, геѡ́ргїа, гла́съ д҃.  Самогла́сенъ: Разꙋ́мнагѡ а҆дама́нта: На лїтꙋргі́и,  прокі́менъ, гла́съ д҃: Ст҃ы̑мъ, и҆̀же сꙋ́ть: Сті́хъ:  Предзрѣ́хъ гдⷭ҇а: А҆по́столъ ко є҆фесе́ємъ: зача́ло сл҃г:  Возмога́йте ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша  првⷣнїи, и҆ гдⷭ҇ь оу҆слы́ша и҆̀хъ. Сті́хъ: Мнѡ́ги (с.  рѕ҃і) скѡ́рби првⷣнымъ: Є҆ѵⷢ҇лїе лꙋкѝ, зача́ло р҃ѕ:  Возложа́тъ на вы̀ рꙋ́ки своѧ̑: Прича́стенъ: Ра́дꙋйтесѧ: 
д҃. Прпⷣбнагѡ ѻ҆тца̀ на́шегѡ і҆ѡанні́кїа  вели́кагѡ: И҆ ст҃а́гѡ мч҃нка нїка́ндра, є҆пⷭ҇кпа  мѵ́рскагѡ: И҆ є҆рме́а пресвѵ́тера. 
Стїхи̑ры прпⷣбнагѡ г҃, гла́съ д҃. Подо́бенъ: Зва́нный  свы́ше: И҆ мч҃нка г҃, гла́съ в҃. Подо́бенъ: Є҆гда̀ ѿ  дре́ва: Сла́ва, гла́съ ѕ҃: Прпⷣбне ѻ҆́тче: На стїхо́внѣ  ѻ҆ктѡ́иха: Сла́ва, гла́съ и҃: Мона́хѡвъ мно́жєства:  Тропа́рь, гла́съ и҃: Сле́зъ твои́хъ тече́ньми: септе́мврїа  въ г҃-й де́нь. Сла́ва, мч҃нка, гла́съ д҃: Мч҃нкъ тво́й  гдⷭ҇и: септе́мврїа во в҃-й де́нь. На оу҆́трени, на Бг҃ъ  гдⷭ҇ь тропа́рь прпⷣбнагѡ, два́жды: Сла́ва, мч҃нка. И҆  ѻ҆бы̑чныѧ каѳі̑смы, и҆ сѣда́льны ѻ҆ктѡ́иха: И҆ чте́нїе.  Канѡ́нъ ѻ҆ктѡ́иха, є҆ди́нъ, И҆ прпⷣбнагѡ на д҃, гла́съ  д҃: И҆ мч҃нкѡвъ на д҃, гла́съ то́йже. По г҃-й пѣ́сни  сѣда́ленъ, гла́съ и҃. Сла́ва, мч҃нкѡвъ, гла́съ д҃. По ѕ҃-й  пѣ́сни, 
Конда́къ, гла́съ и҃. Подо́бенъ: Взбра́нной: 
Ѕвѣзда̀ ꙗ҆ви́лсѧ є҆сѝ всесвѣ́тлаѧ, въ мі́рѣ  просвѣща́ѧй, и҆ сꙋ́щыѧ во мра́цѣ страсте́й ѡ҆блистава́ѧй:  вра́чь же крѣпча́йшїй ꙗ҆ви́лсѧ є҆сѝ, но ꙗ҆́кѡ прїѧ́лъ  є҆сѝ бл҃года́ть и҆сцѣле́нїй, просѧ́щымъ тѧ̀ пода́ждь  и҆сцѣле́нїе, да зове́мъ: ра́дꙋйсѧ, ѻ҆́тче і҆ѡанні́кїе. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, гла́съ  ѕ҃, самогла́сенъ: Є҆́же по ѡ҆́бразꙋ: На лїтꙋргі́и,  прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀  возда́мъ гдⷭ҇еви: А҆по́столъ къ гала́тѡмъ, зача́ло сг҃і:  Пло́дъ дх҃о́вный: А҆ллилꙋ́їа, гла́съ ѕ҃: Бл҃же́нъ мꙋ́жъ  боѧ́йсѧ гдⷭ҇а: Сті́хъ: Си́льно на землѝ бꙋ́детъ сѣ́мѧ  є҆гѡ̀. Є҆ѵⷢ҇лїе матѳе́а, (с. рѕ҃і ѡ҆б.) зача́ло і҃: По  і҆и҃сѣ и҆до́ша наро́ди: Прича́стенъ: Въ па́мѧть вѣ́чнꙋю: 
є҃. Ст҃ы́хъ мч҃нкъ галактїѡ́на и҆ є҆пїсти́мїи. 
Стїхи̑ры ѻ҆ктѡ́иха г҃: И҆ мч҃нкѡвъ г҃, гла́съ и҃.  Подо́бенъ: Ѽ пресла́внагѡ чꙋдесѐ! На стїхо́внѣ  ѻ҆ктѡ́иха. Тропа́рь, гла́съ д҃: Мч҃нцы твоѝ гдⷭ҇и:  септе́мврїа въ к҃-й де́нь. На оу҆́трени, ѻ҆бы̑чныѧ  каѳі̑смы: И҆ сѣда́льны ѻ҆ктѡ́иха: И҆ чте́нїе. Ѻ҆́ба  канѡ́на ѻ҆ктѡ́иха: и҆ мч҃никѡвъ, на д҃, гла́съ и҃. По г҃-й  пѣ́сни, сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Мꙋ́чєникъ хрⷭ҇то́выхъ полкѡ́мъ причто́стесѧ, до́брѣ  хра́брствовавшымъ: свѣ́тлѡ подвиза́вшесѧ галактїѡ́не  сла́вне съ чⷭ҇тно́ю сꙋпрꙋ́жницею и҆ сострада́вшею тебѣ̀,  є҆пїсти́мїею, є҆ди́номꙋ бг҃ꙋ непреста́ннѡ моли́тесѧ ѡ҆  всѣ́хъ на́съ. 
По ѳ҃-й пѣ́сни свѣти́ленъ: И҆ на стїхо́внѣ  ѻ҆ктѡ́иха. 
🕃 Въ то́йже де́нь преставле́нїе и҆́же во ст҃ы́хъ  ѻ҆тца̀ на́шегѡ і҆ѡ́ны а҆рхїепⷭ҇кпа, новгоро́дскагѡ  чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мѡ́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
И҆справле́нїе вѣ́ры, и҆ ѡ҆́бразъ кро́тости, и҆ ꙗ҆́коже  са́дъ посредѣ̀ раѧ̀, прпⷣбными дѣ́лы твои́ми мі́ръ  просвѣща́еши. и҆ сегѡ̀ ра́ди къ честнѣ́й ра́цѣ твое́й  любо́вїю прикаса́емсѧ, и҆ вѣ́рнѡ вопїе́мъ: предста́ни въ  по́мощь воспѣва́ющымъ па́мѧть твою̀ свѣтоно́снꙋю, ѻ҆́тче  і҆ѡ́но, и҆ молѝ сп҃сти́сѧ дꙋша́мъ на́шымъ. 
Конда́къ, гла́съ то́йже: 
Свы́ше прїѧ́лъ є҆сѝ бж҃е́ственнꙋю бл҃года́ть,  хода́тайствовати бг҃ꙋ (с. рз҃і) и҆ человѣ́кѡмъ, ꙗ҆́кѡ  а҆рхїере́й возноше́нїе возносѧ̀, и҆ ми́ръ лю́демъ твои̑мъ  сносѧ̀, и҆ ѻ҆би́лїе плодѡ́въ, і҆ѡ́но бл҃же́нне: ты́ бо  є҆сѝ вели́кагѡ нова́града похвала̀, и҆ сꙋ́щихъ ѡ҆ не́мъ  ра́дость. 
ѕ҃. 🕃 И҆́же во ст҃ы́хъ ѻ҆тца̀ на́шегѡ па́ѵла,  а҆рхїепⷭ҇кпа кѡнстанті́нѧ гра́да, и҆сповѣ́дника. 
На Гдⷭ҇и воззва́хъ, стїхи̑ры на ѕ҃, гла́съ д҃.  Подо́бенъ: Да́лъ є҆сѝ зна́менїе: Сла́ва, гла́съ а҃:  А҆рхїере́йскою ѻ҆де́ждею: На стїхо́внѣ ѻ҆ктѡ́иха: и҆  стїхи́ра ст҃и́телѧ, гла́съ а҃, съ припѣ́вомъ: Сщ҃е́нницы  твоѝ ѡ҆блекꙋ́тсѧ въ пра́вдꙋ: Прпⷣбне ѻ҆́тче па́ѵле:  Сла́ва, гла́съ в҃: По́стнꙋю пꙋчи́нꙋ: 
Тропа́рь, гла́съ г҃: 
Бж҃е́ственныѧ вѣ́ры и҆сповѣ́данїемъ, дрꙋга́го па́ѵла  тѧ̀ це́рковь ревни́телѧ во сщ҃е́нницѣхъ показа̀:  свозопїе́тъ тѝ и҆ а҆́вель ко гдⷭ҇ꙋ, и҆ заха́рїина кро́вь  првⷣнаѧ, ѻ҆́тче прпⷣбне, хрⷭ҇та̀ бг҃а молѝ, дарова́тисѧ  на́мъ ве́лїей млⷭ҇ти. 
На оу҆́трени, ѻ҆́ба канѡ́на ѻ҆ктѡ́иха, без̾  мч҃ничнѡвъ: И҆ ст҃а́гѡ на ѕ҃, гла́съ д҃. По г҃-й пѣ́сни,  сѣда́ленъ, гла́съ г҃. Сла́ва, гла́съ и҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Ѡ҆блиста́вый на землѝ ꙗ҆́кѡ ѕвѣзда̀ нб҃освѣ́тлаѧ,  каѳолі́ческꙋю просвѣща́еши це́рковь ны́нѣ, ѡ҆ не́йже и҆  страда́льчествовалъ є҆сѝ, дꙋ́шꙋ твою̀, па́ѵле,  предложи́въ: и҆ ꙗ҆́коже заха́рїина и҆ а҆́велева, ꙗ҆́снѡ  вопїе́тъ твоѧ̀ кро́вь ко гдⷭ҇ꙋ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, гла́съ  з҃: Вни́кнꙋлъ є҆сѝ во глꙋбины̑ дх҃а: На лїтꙋргі́и,  бл҃жє́нна ѻ҆ктѡ́иха, на д҃: И҆ ѿ канѡ́на ст҃а́гѡ пѣ́снь  г҃, на д҃. Прокі́менъ, гла́съ з҃: Восхва́лѧтсѧ прпⷣбнїи во  сла́вѣ: (с. рз҃і ѡ҆б.) Сті́хъ, Воспо́йте гдⷭ҇еви пѣ́снь  но́вꙋ. А҆по́столъ ко є҆вре́ємъ, зача́ло ти҃і, ѿ полꙋ̀:  Всѧ́къ первосщ҃е́нникъ: А҆ллилꙋ́їа, гла́съ в҃: Сщ҃е́нницы  твоѝ ѡ҆блекꙋ́тсѧ: Є҆ѵⷢ҇лїе лꙋкѝ, зача́ло ѯ҃д: Всѧ́къ  и҆́же и҆сповѣ́сть мѧ̀: Прича́стенъ: Въ па́мѧть вѣ́чнꙋю: 
🕃 Въ то́йже де́нь прпⷣбнагѡ ѻ҆тца̀ на́шегѡ  варлаа́ма хꙋ́тынскагѡ, новгоро́дскагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мѡ́щи  є҆гѡ̀: и҆ и҆дѣ́же хра́мъ є҆гѡ̀. 
Тропа́рь, гла́съ г҃: 
И҆́же на землѝ лега́нїемъ, поще́нїемъ же и҆ бдѣ́нїемъ  тѣ́ло твоѐ и҆знꙋрѧ́ѧ, прпⷣбне, всѧ̑ плотска̑ѧ мꙋдрова̑нїѧ  оу҆мертви́лъ є҆сѝ: и҆ и҆сцѣле́нїй стрꙋѧ̀ незави́стнаѧ  ꙗ҆ви́лсѧ є҆сѝ вѣ́рою притека́ющымъ къ ра́цѣ моще́й  твои́хъ, варлаа́ме ѻ҆́тче на́шъ: молѝ хрⷭ҇та̀ бг҃а  сп҃сти́сѧ дꙋша́мъ на́шымъ. 
Конда́къ, гла́съ и҃. Подо́бенъ: Взбра́нной: 
Ꙗ҆́коже дрꙋгі́й и҆лїа̀, ѻ҆́тче, до́ждь съ нб҃сѐ  све́лъ є҆сѝ: ѻ҆́нъ оу҆́бѡ ѻ҆́гнь сведѐ, и҆ царѧ̀  оу҆дивѝ, ты́ же лю́ди твоѧ̑ возвесели́лъ є҆сѝ, и҆  торжествова́ти оу҆стро́илъ є҆сѝ. вели́кїй бо но́въградъ  вельмѝ тобо́ю хва́литсѧ, и҆мѣ́ѧ мѡ́щи твоѧ̑ въ себѣ̀,  є҆го́же сохранѧ́й ѿ вра̑гъ непоколеби́ма, да зове́мъ тѝ:  ра́дꙋйсѧ, прпⷣбне варлаа́ме, ѻ҆́тче на́шъ. 
з҃. Ст҃ы́хъ мч҃нкъ три́десѧти и҆ тре́хъ, и҆̀же  въ мелиті́нѣ: И҆ прпⷣбнагѡ ѻ҆тца̀ на́шегѡ и҆ чꙋдотво́рца  ла́зарѧ, въ галїсі́йстѣй горѣ̀ пости́вшагѡсѧ. 
Стїхи̑ры мч҃нкѡвъ г҃, гла́съ д҃. Подо́бенъ: Ꙗ҆́кѡ  до́блѧ: И҆ прпⷣбнагѡ г҃, гла́съ ѕ҃. Подо́бенъ: Всю̀  ѿложи́вше: Сла́ва, прпⷣбнагѡ, гла́съ є҃: Прпⷣбне  ѻ҆́тче, не да́лъ є҆сѝ сна̀: На стїхо́внѣ ѻ҆ктѡ́иха:  Сла́ва, прпⷣбнагѡ, гла́съ ѕ҃: (с. ри҃і) Прпⷣбне ѻ҆́тче:  во всю̀ зе́млю: Тропа́рь, гла́съ д҃: Мч҃нцы твоѝ гдⷭ҇и:  септе́мврїа въ к҃-й де́нь. 
Сла́ва, тропа́рь прпⷣбнагѡ, гла́съ и҃: 
Бдѣ́нными мл҃твами, тече́ньми сле́зными сто́лпъ  ѡ҆мочи́лъ є҆сѝ, и҆ и҆з̾ глꙋбины̀ воздыха́ньми во сто̀  трꙋдѡ́въ оу҆плодоноси́лъ є҆сѝ, и҆ бы́лъ є҆сѝ па́стырь,  всѣ̑мъ подаѧ̀ проще́нїе, прпⷣбне ѻ҆́тче на́шъ ла́заре,  моли́сѧ хрⷭ҇тꙋ̀ бг҃ꙋ сп҃сти́сѧ дꙋша́мъ на́шымъ. 
На оу҆́трени, канѡ́нъ ѻ҆ктѡ́иха є҆ди́нъ, и҆ ст҃ы́хъ  два̀: Мч҃нкѡвъ, гла́съ и҃: Прпⷣбнагѡ, гла́съ в҃. По г҃-й  пѣ́сни, 
Конда́къ прпⷣбнагѡ, гла́съ д҃. Подо́бенъ: Ꙗ҆ви́лсѧ  є҆сѝ: 
Ꙗ҆́кѡ свѣти́льника превели́каго, цр҃ковь хрⷭ҇то́ва  сла́витъ тѧ̀ съ весе́лїемъ ѱало́мски: тѣ́мже не преста́й  молѧ́сѧ хрⷭ҇тꙋ̀ да́ти всѣ̑мъ прегрѣше́нїй проще́нїе. 
И҆ сѣда́ленъ мч҃нкѡвъ, гла́съ и҃. Сла́ва, прпⷣбнагѡ,  гла́съ г҃. По ѕ҃-й пѣ́сни, 
Конда́къ мч҃нкѡвъ, гла́съ и҃. Подо́бенъ: Ꙗ҆́кѡ  нача́тки: 
Ли́къ мч҃нческїй ꙗ҆́сенъ, по́лкъ свѣтоно́сенъ, соше́дъ  къ на́мъ разꙋ́мнѡ, цр҃ковь дне́сь просвѣти́лъ є҆́сть  чꙋ́дными зарѧ́ми. тѣ́мже пра́зднꙋюще честнꙋ́ю па́мѧть  и҆́хъ, про́симъ ѿ тебѐ сп҃се на́шъ: тѣ́хъ мл҃твами ѿ  бѣ́дъ и҆зба́ви на́съ, да пое́мъ тѝ: а҆ллилꙋ́їа. 
По ѳ҃-й пѣ́сни, свѣти́ленъ ѻ҆ктѡ́иха, и҆ мч҃нкѡвъ:  Сла́ва, прпⷣбнагѡ. На лїтꙋргі́и, прокі́менъ, гла́съ з҃:  Чⷭ҇тна̀ пред̾ гдⷭ҇емъ: Сті́хъ, Что̀ возда́мъ гдⷭ҇еви:  А҆по́столъ къ гала́тѡмъ, зача́ло сг҃і: Пло́дъ дх҃о́вный:  А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а: Сті́хъ,  Си́льно на землѝ бꙋ́детъ сѣ́мѧ є҆гѡ̀: Є҆ѵⷢ҇лїе матѳе́а,  зача́ло ч҃: По і҆и҃сѣ и҆до́ша наро́ди: Прича́стенъ, Въ  па́мѧть: 
(с. ри҃і) 
и҃. 🕂 Собо́ръ а҆рхїстрати́га мїхаи́ла, и҆  про́чихъ безпло́тныхъ си́лъ. 
комм. А҆́ще хра́мъ собо́ра а҆рхїстрати́га мїхаи́ла,  и҆лѝ и҆зво́литъ настоѧ́тель, твори́мъ бдѣ́нїе. 
На ма́лѣй вече́рни, на Гдⷭ҇и воззва́хъ, стїхи̑ры на д҃,  гла́съ а҃. Подо́бенъ: Всехва́льнїи: Сла́ва, гла́съ д҃: И҆  ны́нѣ, бг҃оро́диченъ. На стїхо́внѣ стїхи̑ры, гла́съ ѕ҃.  Подо́бенъ, Тридне́венъ: Сла́ва, и҆ ны́нѣ, бг҃оро́диченъ.  Тропа́рь, гла́съ д҃: Нбⷭ҇ныхъ во́инствъ: Сла́ва, и҆ ны́нѣ,  бг҃оро́диченъ. На вели́цѣй вече́рни, пое́мъ: Бл҃же́нъ  мꙋ́жъ: а҃-й а҆нтїфѡ́нъ, На Гдⷭ҇и воззва́хъ, стїхи̑ры на и҃,  гла́съ д҃. Подо́бенъ: Ꙗ҆́кѡ до́блѧ: И҆́ны стїхи̑ры, гла́съ  то́йже. Подо́бенъ: Да́лъ є҆сѝ зна́менїе: Сла́ва, гла́съ  ѕ҃: Сра́дꙋйтесѧ: И҆ ны́нѣ, бг҃оро́диченъ: Сра́дꙋйтесѧ:  Вхо́дъ. Прокі́менъ днѐ. И҆ чтє́нїѧ г҃: а҃-е, І҆исꙋ́са  наѵи́на: Бы́сть є҆гда̀ бѧ́ше і҆исꙋ́съ оу҆ і҆ерїхѡ́на: в҃- е, Сꙋде́й і҆и҃левыхъ: Бы́сть во дни̑ ѻ҆́ны оу҆крѣпи́сѧ  мадїа́мъ: г҃-е, Прⷪ҇ро́чества и҆са́їина: Та́кѡ глаго́летъ  гдⷭ҇ь, всѧ̀ землѧ̀ да вопїе́тъ: На лїті́и стїхи̑ры, гла́съ  а҃: Сла́ва, гла́съ д҃: Ѻ҆́гненными оу҆стна́ми: И҆ ны́нѣ,  гла́съ то́йже: Дне́сь бг҃овмѣсти́мый хра́мъ бцⷣа: На  стїхо́внѣ стїхи̑ры, гла́съ а҃. Подо́бенъ: Нбⷭ҇ныхъ чинѡ́въ:  А҆́гг҃льски въ мі́рѣ торжествꙋ́юще: Сла́ва, и҆ ны́нѣ,  гла́съ и҃: Ꙗ҆́кѡ чинонача́льникъ: 
Тропа́рь, гла́съ д҃: 
Нбⷭ҇ныхъ во́инствъ а҆рхїстрати́зи, мо́лимъ ва́съ при́снѡ  мы̀ недосто́йнїи, да ва́шими мл҃твами ѡ҆градитѐ на́съ  кро́вомъ кри́лъ невеще́ственныѧ ва́шеѧ сла́вы, сохранѧ́юще  ны̀ припа́дающыѧ прилѣ́жнѡ, и҆ вопїю́щыѧ: ѿ бѣ́дъ  и҆зба́вите ны̀, ꙗ҆́кѡ чинонача́льницы вы́шнихъ си́лъ. 
(с. рѳ҃і) 
Сла́ва, и҆ ны́нѣ, бг҃оро́диченъ. На оу҆́трени, на Бг҃ъ  гдⷭ҇ь, тропа́рь два́жды: Сла́ва, и҆ ны́нѣ, бг҃оро́диченъ:  И҆ ѻ҆бы̑чныѧ каѳі̑смы, и҆ сѣда́льны: и҆ чте́мъ сло́во  златоꙋ́стагѡ въ маргарі́тѣ ѡ҆ серафі́мѣхъ. Полѷеле́й, и҆  сѣда́ленъ, и҆ чте́нїе. Степє́нна, а҃-й а҆нтїфѡ́нъ д҃-гѡ  гла́са. Прокі́менъ: Творѧ́й а҆́гг҃лы своѧ̑ дх҃и: Є҆ѵⷢ҇лїе  матѳе́а, зача́ло н҃в. ѱало́мъ н҃. Стїхи́ра, гла́съ ѕ҃:  А҆́гг҃ли твоѝ хрⷭ҇тѐ: Канѡ́нъ бцⷣы, гла́съ и҃, со  і҆рмосо́мъ на ѕ҃: И҆ безпло́тныхъ два̀ канѡ́на на и҃, гла́съ  и҃. Катава́сїа: Ѿве́рзꙋ оу҆ста̀ моѧ̑: По г҃-й пѣ́сни,  сѣда́ленъ, гла́съ и҃, два́жды: Сла́ва, и҆ ны́нѣ,  бг҃оро́диченъ: По ѕ҃-й пѣ́сни, 
Конда́къ, гла́съ в҃: 
А҆рхїстрати́зи бж҃їи, слꙋжи́телїе бж҃е́ственныѧ сла́вы,  а҆́гг҃лѡвъ нача̑льницы, и҆ человѣ́кѡвъ наста̑вницы,  поле́зное на́мъ проси́те и҆ ве́лїю млⷭ҇ть, ꙗ҆́кѡ  безпло́тныхъ а҆рхїстрати́зи. 
И҆ і҆́косъ: и҆ про́логъ. По ѳ҃-й пѣ́сни свѣти́ленъ:  Ѻ҆́гненныхъ а҆рхїстрати́же: Сла́ва, Невеще́ственныхъ: И҆  ны́нѣ, бг҃оро́диченъ. На хвали́техъ стїхи̑ры на д҃, гла́съ  а҃. Подо́бенъ: Нбⷭ҇ныхъ чинѡ́въ: Сла́ва, гла́съ є҃:  И҆дѣ́же ѡ҆сѣнѧ́етъ: И҆ ны́нѣ, бг҃оро́диченъ: Бл҃жи́мъ  тѧ̀: Славосло́вїе вели́кое. По трист҃о́мъ тропа́рь: Сла́ва,  и҆ ны́нѣ, бг҃оро́диченъ: Є҆́же ѿ вѣ́ка: Є҆ктєнїѝ, и҆  ѿпꙋ́стъ, и҆ ча́съ а҃-й. На лїтꙋргі́и, бл҃жє́нна, а҃-гѡ  канѡ́на пѣ́снь г҃-ѧ, и҆ в҃-гѡ пѣ́снь ѕ҃. Прокі́менъ,  гла́съ д҃: Творѧ́й а҆́гг҃лы своѧ̑ дх҃и: Сті́хъ, Бл҃гословѝ  дꙋшѐ моѧ̀ гдⷭ҇а: А҆по́столъ ко є҆вре́ємъ, зача́ло т҃є:  А҆́ще глаго́ланное а҆́гг҃лы сло́во: А҆ллилꙋ́їа, гла́съ в҃:  Хвали́те гдⷭ҇а всѝ а҆́гг҃ли є҆гѡ̀. Сті́хъ: Ꙗ҆́кѡ то́й  речѐ, и҆ бы́ша: Є҆ѵⷢ҇лїе лꙋкѝ, зача́ло н҃а: Слꙋ́шаѧй  ва́съ: Прича́стенъ, Творѧ́й а҆́гг҃лы своѧ̑: 
(с. рѳ҃і ѡ҆б.) 
ѳ҃. Ст҃ы́хъ мч҃нкъ, ѻ҆нїсі́фора и҆ порфѵ́рїа:  И҆ прпⷣбныѧ ма́тере на́шеѧ матрѡ́ны: И҆ прпⷣбныѧ  ѳеокті́сты, ꙗ҆́же ѿ ле́звы. 
Стїхи̑ры мч҃нкѡвъ г҃, гла́съ и҃. Подо́бенъ: Ѽ  пресла́внагѡ чꙋдесѐ! И҆ прпⷣбныѧ г҃, гла́съ д҃. Подо́бенъ:  Ꙗ҆́кѡ до́блѧ: На стїхо́внѣ ѻ҆ктѡ́иха. Тропа́рь, гла́съ  д҃: Мч҃нцы твоѝ гдⷭ҇и: септе́мврїа въ к҃-й де́нь. Сла́ва,  прпⷣбныѧ, гла́съ и҃: Въ тебѣ̀ ма́ти: септе́мврїа въ а҃і-й  де́нь. 
[зрѝ]комм. Возслѣ́дованїе же прпⷣбныѧ ѳеокті́сты  пое́тсѧ на повече́рїи. 
На оу҆́трени, канѡ́нъ ѻ҆ктѡ́иха є҆ди́нъ, и҆ ст҃ы́хъ  два̀. Мч҃нкѡвъ гла́съ д҃: Прпⷣбныѧ, гла́съ и҃. По г҃-й  пѣ́сни, 
Конда́къ прпⷣбныѧ, гла́съ в҃. Подо́бенъ: Бл҃года́ть  прїи́мше: 
За любо́вь гдⷭ҇ню предподо́бнаѧ матрѡ́но, поко́ѧ  жела́нїе возненави́дѣла є҆сѝ, поще́нїемъ дх҃ъ тво́й  просвѣти́вши. но твои́ми мл҃твами и҆ проти́вныхъ шата̑нїѧ  разорѝ: крѣ́пкѡ бо ѕвѣ́ри побѣди́ла є҆сѝ. 
И҆ і҆́косъ, и҆ сѣда́ленъ мч҃нкѡвъ, гла́съ а҃: Сла́ва  преподо́бныѧ, гла́съ и҃. По ѕ҃-й пѣ́сни, 
Конда́къ мч҃нкѡвъ, гла́съ в҃: Подо́бенъ: Вы́шнихъ и҆щѧ̀: 
Мꙋ́чєникъ дво́ица пострада́вше крѣ́пкѡ, вра́жїю  горды́ню на зе́млю низложи́сте, ѡ҆зари́вшесѧ бл҃года́тїю  несозда́нныѧ трⷪ҇цы, сла́внїи ѻ҆нїсі́форе и҆ порфѵ́рїе,  моли́тесѧ непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха и҆  мч҃нченъ. Сла́ва, прпⷣбныѧ. На стїхо́внѣ ѻ҆ктѡ́иха. 
і҃. Ст҃ы́хъ а҆пⷭ҇лъ: є҆ра́ста, ѻ҆лѵ́мпа,  родїѡ́на, и҆ и҆̀же съ ни́ми. 
Стїхи̑ры ѻ҆ктѡ́иха, г҃: и҆ а҆пⷭ҇лѡвъ г҃, гла́съ а҃:  Подо́бенъ: Всехва́льнїи мч҃нцы: На стїхо́внѣ ѻ҆ктѡ́иха.  Тропа́рь (с. р҃к), гла́съ г҃: А҆пⷭ҇ли ст҃і́и: ѻ҆ктѡ́врїа въ  л҃а-й де́нь. На оу҆́трени, ѻ҆́ба канѡ́на ѻ҆ктѡ́иха, и҆  ст҃ы́хъ на д҃, гла́съ а҃: По г҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆ви́сѧ дне́сь а҆пⷭ҇лъ честно́е торжество̀, подаю́щее  ꙗ҆́вѣ всѣ̑мъ прегрѣше́нїй ѡ҆ставле́нїе, соверша́ющымъ  и҆́хъ па́мѧть. 
Та́же сѣда́ленъ, гла́съ а҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Бж҃е́ственнымъ свѣ́томъ оу҆́мъ ѡ҆зари́вше, виті̑йскаѧ  плетє́нїѧ мꙋ́дрѣ розори́сте: и҆ ꙗ҆зы́ки всѧ̑,  оу҆лови́вше, а҆пⷭ҇ли сла́внїи, влⷣцѣ приведо́сте, трⷪ҇цꙋ  бж҃е́ственнꙋю сла́вити наꙋча́юще. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃ы́хъ. На стїхо́внѣ ѻ҆ктѡ́иха. 
а҃і. Ст҃ы́хъ мч҃нкъ ми́ны, ві́ктора и҆  вїке́нтїа: И҆ ст҃ы́ѧ мч҃нцы стефані́ды: И҆  прпⷣбнагѡ ѻ҆тца̀ на́шегѡ и҆ и҆сповѣ́дника ѳео́дѡра  стꙋді́та. 
Стїхи̑ры мч҃нкѡвъ г҃, гла́съ д҃: Подо́бенъ: Ꙗ҆́кѡ  до́блѧ: И҆ прпⷣбнагѡ г҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, мч҃нкѡвъ, гла́съ ѕ҃: Па́ки  на́мъ лѣ́тнѧѧ па́мѧть: На стїхо́внѣ ѻ҆ктѡ́иха. Та́же,  стїхи́ра мч҃нкѡвъ, съ припѣ́вомъ, гла́съ в҃: Мнѡ́ги скѡ́рби  првⷣнымъ: Прїиди́те любострада́льцы: Сла́ва, прпⷣбнагѡ,  гла́съ ѕ҃: Прпⷣбне ѻ҆́тче: Тропа́рь, гла́съ д҃: Мч҃нцы  твоѝ гдⷭ҇и: септе́мврїа въ к҃-й де́нь. Сла́ва, прпⷣбнагѡ,  гла́съ и҃. Правосла́вїѧ наста́вниче: ѻ҆ктѡ́врїа въ а҃і-й  де́нь. На оу҆́трени, ѻ҆бы̑чныѧ каѳі̑смы: и҆ сѣда́льны  ѻ҆ктѡ́иха: и҆ чтє́нїѧ. Канѡ́нъ ѻ҆ктѡ́иха є҆ди́нъ: И҆  мч҃нкѡвъ, гла́съ д҃: И҆ прпⷣбнагѡ, гла́съ и҃. По г҃-й  пѣ́сни, 
(с. р҃к ѡ҆б.) 
Конда́къ прпⷣбнагѡ, гла́съ в҃. Подо́бенъ: Вы́шнихъ  и҆щѧ̀: 
По́стническое и҆ равноа́гг҃льное житїѐ твоѐ  страда́льческими оу҆ѧсни́лъ є҆сѝ по́двиги, и҆ а҆́гг҃лѡмъ  совсе́льникъ, бг҃обл҃же́нне, ꙗ҆ви́лсѧ є҆сѝ, ѳео́дѡре: съ  ни́ми хрⷭ҇тꙋ̀ бг҃ꙋ молѧ́сѧ не преста́й ѡ҆ всѣ́хъ на́съ. 
И҆ і҆́косъ, и҆ сѣда́ленъ мч҃нкѡвъ, гла́съ и҃: Сла́ва,  прпⷣбнагѡ, гла́съ г҃. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Во́инства и҆схитѝ привре́меннагѡ, и҆ нетлѣ́ннагѡ  показа́ тѧ нбⷭ҇нагѡ ѻ҆́бщника стрⷭ҇тоте́рпче ми́но,  хрⷭ҇то́съ бг҃ъ на́шъ, и҆́же мч҃нкѡвъ нетлѣ́нный вѣне́цъ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆  мч҃нкѡвъ. Сла́ва, прпⷣбнагѡ. На стїхо́внѣ ѻ҆ктѡ́иха.  Та́же стїхи́ра мч҃нкѡвъ съ припѣ́вомъ, гла́съ в҃: Воззва́ша  првⷣнїи, и҆ гдⷭ҇ь оу҆слы́ша и҆̀хъ. Прїиди́те вѣ́рнїи:  Сла́ва, прпⷣбнагѡ, гла́съ и҃: Мона́хѡвъ мно́жєства: На  лїтꙋргі́и, прокі́менъ, гла́съ д҃: Ст҃ы̑мъ, и҆̀же сꙋ́ть на  землѝ є҆гѡ̀: Сті́хъ: Предзрѣ́хъ гдⷭ҇а предо мно́ю вы́нꙋ.  А҆по́столъ ко є҆фесе́ємъ, зача́ло сл҃г: Возмога́йте ѡ҆  гдⷭ҇ѣ: И҆ прпⷣбнагѡ, ко є҆вре́ємъ, зача́ло тл҃є:  Повинꙋ́йтесѧ наста́вникѡмъ ва́шымъ: А҆ллилꙋ́їа, гла́съ д҃:  Воззва́ша првⷣнїи: Сті́хъ: Бл҃же́нъ мꙋ́жъ боѧ́йсѧ гдⷭ҇а:  Є҆ѵⷢ҇лїе матѳе́а зача́ло л҃и: Всѧ́къ и҆́же и҆сповѣ́сть  мѧ̀: И҆ прпⷣбнагѡ, ѿ матѳе́а, зача́ло і҃: По і҆и҃сѣ  и҆до́ша наро́ди: Прича́стенъ, Ра́дꙋйтесѧ првⷣнїи ѡ҆ гдⷭ҇ѣ: 
🕃 Въ то́йже де́нь преставле́нїе ст҃а́гѡ и҆  бл҃же́ннагѡ маѯі́ма, хрⷭ҇та̀ ра́ди ю҆ро́дивагѡ,  моско́вскагѡ чꙋдотво́рца. 
Собо́ръ є҆гѡ̀ соверша́етсѧ, и҆дѣ́же лежа́тъ мо́щи  є҆гѡ̀, и҆ и҆дѣ́же хра́мъ є҆гѡ̀. 
(с. рк҃а) 
Тропа́рь, гла́съ є҃: 
Нагото́ю тѣле́сною и҆ терпѣ́нїемъ ѡ҆бнажи́лъ є҆сѝ  вра̑жїѧ кова̑рствїѧ, ѡ҆блича́ѧ неподо́бное є҆гѡ̀ дѣѧ́нїе,  ѕѣ́льнѣ стражда̀ со́лнечный ва́ръ, и҆ нꙋ̑жныѧ вели̑кїѧ  стꙋ́дєни, мра́за, и҆ ѻ҆гнѧ̀ не чꙋ́лъ є҆сѝ, бж҃їею  по́мощїю покрыва́емь, маѯі́ме премꙋ́дре: ѡ҆ вѣ́рою  творѧ́щихъ па́мѧть твою̀ че́стнѡ и҆ оу҆се́рднѡ,  притека́ющихъ къ ра́цѣ моще́й твои́хъ, молѝ и҆зба́витисѧ  ѿ бѣ́дъ, и҆ паде́нїѧ и҆збѣжа́ти. 
Конда́къ, гла́съ в҃: 
Вы́шнїѧ красоты̀ жела́ѧ, ни̑жнїѧ сла́дѡсти и҆  тѣлє́снаѧ ѡ҆дѣѧ̑нїѧ въ ничто́же вмѣни́лъ є҆сѝ, и҆  нестѧжа́нїе па́че сꙋ́етнагѡ мі́ра возлюби́лъ є҆сѝ,  а҆́гг҃льское житїѐ проходѧ̀ сконча́лсѧ є҆сѝ, бл҃же́нне  маѯі́ме, съ ни́миже хрⷭ҇та̀ молѝ непреста́ннѡ ѡ҆ всѣ́хъ  на́съ. 
в҃і. 🕃 И҆́же во ст҃ы́хъ ѻ҆тца̀ на́шегѡ  і҆ѡа́нна, патрїа́рха а҆леѯандрі́йскагѡ, ми́лостивагѡ:  И҆ прпⷣбнагѡ ѻ҆тца̀ на́шегѡ ні́ла. 
На Гдⷭ҇и воззва́хъ, стїхи̑ры і҆ѡа́нна, г҃, гла́съ д҃.  Подо́бенъ: Да́лъ є҆сѝ зна́менїе: И҆ прпⷣбнагѡ, трѝ,  гла́съ и҃. Подо́бенъ: Что̀ вы̀ нарече́мъ: Сла́ва, гла́съ в҃:  Млⷭ҇ти и҆сто́чникъ: На стїхо́внѣ ѻ҆ктѡ́иха. Сла́ва, гла́съ  и҃: Мона́хѡвъ мно́жєства: 
Тропа́рь, гла́съ и҃: 
Въ терпѣ́нїи твое́мъ стѧжа́лъ є҆сѝ мздꙋ̀ твою̀,  ѻ҆́тче преподо́бне, въ мл҃твахъ непреста́ннѡ терпѣ́вый,  ни́щыѧ возлюби́вый, и҆ сїѧ̑ оу҆довли́вый: но моли́сѧ  хрⷭ҇тꙋ̀ бг҃ꙋ, і҆ѡа́нне млⷭ҇тиве бл҃же́нне, сп҃сти́сѧ дꙋша́мъ  на́шымъ. 
Сла́ва, гла́съ то́йже: Сле́зъ твои́хъ тече́ньми:  септе́мврїа въ г҃-й де́нь. На оу҆́трени, канѡ́нъ ѻ҆ктѡ́иха  є҆ди́нъ, (с. рк҃а ѡ҆б.) со і҆рмосо́мъ на ѕ҃: и҆ ст҃ы́хъ  два̀, на и҃. І҆ѡа́нна, гла́съ и҃: и҆ прпⷣбнагѡ, гла́съ  то́йже. По г҃-й пѣ́сни, 
Конда́къ ні́ла, гла́съ и҃. Подо́бенъ: Взбра́нной: 
Хвра̑стнаѧ страсте́й ꙗ҆̀же ѿ тѣлесѐ воста́нїѧ,  сѣчи́тельнѡ, ні́ле бл҃же́нне, во бдѣ́нной твое́й ссѣ́клъ  є҆сѝ мл҃твѣ: но ꙗ҆́кѡ и҆мѣ́ѧ дерзнове́нїе ко гдⷭ҇ꙋ, ѿ  всѧ́кихъ мѧ̀ бѣ́дъ свободѝ, да зовꙋ́ ти: ра́дꙋйсѧ, ѻ҆́тче  всемі́рный. 
И҆ і҆́косъ, и҆ сѣда́ленъ, гла́съ то́йже. Сла́ва,  прпⷣбнагѡ, гла́съ то́йже. По ѕ҃-й пѣ́сни, 
Конда́къ і҆ѡа́нна, гла́съ в҃. Подо́бенъ: Вы́шнихъ и҆щѧ̀: 
Бога́тство твоѐ расточи́лъ є҆сѝ оу҆бѡ́гимъ, и҆  нбⷭ҇ное бога́тство ны́нѣ воспрїѧ́лъ є҆сѝ, і҆ѡа́нне  всемꙋ́дре: сегѡ̀ ра́ди вси́ тѧ почита́емъ, соверша́юще  па́мѧть твою̀, ми́лостыни ѽ тезоимени́те! 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: И҆  і҆ѡа́нна: Сла́ва, прпⷣбнагѡ. На стїхо́внѣ ѻ҆ктѡ́иха.  Сла́ва, прпⷣбнагѡ, гла́съ ѕ҃: Прпⷣбне ѻ҆́тче: На  лїтꙋргі́и, бл҃жє́нна ѻ҆ктѡ́иха: И҆ ст҃и́телѧ пѣ́снь г҃.  Прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀  возда́мъ гдⷭ҇еви: А҆по́столъ ко є҆вре́ємъ, зача́ло та҃і:  И҆мꙋ́ще оу҆́бѡ а҆рхїере́а вели́ка: А҆ллилꙋ́їа, гла́съ в҃:  Оу҆ста̀ првⷣнагѡ поꙋча́тсѧ премꙋ́дрости: Сті́хъ: Зако́нъ  бг҃а є҆гѡ̀: Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на  мѣ́стѣ ра́внѣ: Прича́стенъ, Въ па́мѧть вѣ́чнꙋю: 
г҃і. 🕁  И҆́же во ст҃ы́хъ ѻ҆тца̀ на́шегѡ  і҆ѡа́нна, а҆рхїепⷭ҇кпа кѡнстанті́нѧ гра́да,  златоꙋ́стагѡ. 
Твори́мъ бдѣ́нїе. На ма́лѣй вече́рни, стїхи̑ры, гла́съ  а҃. Подо́бенъ: Нбⷭ҇ныхъ чинѡ́въ: Крⷭ҇ти́телѧ подража́ѧ:  Сла́ва, гла́съ д҃: Бы́лъ є҆сѝ, златоꙋ́сте: И҆ ны́нѣ,  И҆зба́ви ны̀: На стїхо́внѣ стїхи̑ры, гла́съ в҃. Подо́бенъ:  До́ме є҆ѵфра́ѳовъ: Трꙋба̀ златови́днаѧ: съ припѣ́вы и҆́хъ.  а҃-й, Оу҆ста̀ (с. рк҃в) моѧ̑ возглаго́лютъ премꙋ́дрость:  в҃-й, Сщ҃е́нницы твоѝ ѡ҆блекꙋ́тсѧ въ пра́вдꙋ: Сла́ва,  Подо́бенъ: то́йже: Трⷪ҇цы чⷭ҇тны́ѧ: И҆ ны́нѣ, Дв҃о и҆з̾  тебѐ ро́ждшагосѧ бг҃а: 
Тропа́рь, гла́съ и҃: 
Оу҆́стъ твои́хъ ꙗ҆́коже свѣ́тлость ѻ҆гнѧ̀ возсїѧ́вши  бл҃года́ть, вселе́ннꙋю просвѣтѝ: не сребролю́бїѧ мі́рови  сокрѡ́вища сниска̀, высотꙋ̀ на́мъ смиренномꙋ́дрїѧ показа̀.  но твои́ми словесы̀ наказꙋ́ѧ, ѻ҆́тче і҆ѡа́нне златоꙋ́сте,  молѝ сло́ва, хрⷭ҇та̀ бг҃а, сп҃сти́сѧ дꙋша́мъ на́шымъ. 
Сла́ва, и҆ ны́нѣ, бг҃оро́диченъ. Є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, пое́мъ: Бл҃же́нъ мꙋ́жъ,  пе́рвый а҆нтїфѡ́нъ. На Гдⷭ҇и воззва́хъ, стїхи̑ры на и҃,  гла́съ д҃. Подо́бенъ: Ꙗ҆́кѡ до́блѧ: Златокова́ннꙋю трꙋбꙋ̀:  Сла́ва, гла́съ ѕ҃: Прпⷣбне требл҃же́нне: И҆ ны́нѣ,  бг҃оро́диченъ: Кто̀ тебѐ не оу҆бл҃жи́тъ: Вхо́дъ,  прокі́менъ днѐ. Чтє́нїѧ г҃, ст҃и́тєльскаѧ. На лїті́и  стїхи́ра хра́ма, и҆ ст҃а́гѡ самогла́сны, гла́съ а҃:  Свѣти́льниче і҆ѡа́нне: Сла́ва, гла́съ д҃, самогла́сенъ:  Подоба́ше ца́рствꙋющемꙋ градѡ́въ: И҆ ны́нѣ: Тѧ̀ стѣ́нꙋ  стѧжа́хомъ: На стїхо́внѣ стїхи̑ры, гла́съ є҃. Подо́бенъ:  Ра́дꙋйсѧ по́стникѡвъ: Ра́дꙋйсѧ златоза́рный: съ припѣ́вы  и҆́хъ. Сла́ва, гла́съ ѕ҃: Трꙋба̀ златогла́снаѧ: И҆ ны́нѣ:  Творе́цъ и҆ и҆зба́витель мо́й: На бл҃гослове́нїи хлѣ́бѡвъ,  Тропа́рь, гла́съ и҃: Оу҆́стъ твои́хъ: два́жды, пи́санъ на  ма́лѣй вече́рни: и҆ Бцⷣе дв҃о: є҆ди́ножды. [зрѝ] А҆  и҆дѣ́же всено́щнагѡ бдѣ́нїѧ не быва́етъ: По тропарѣ̀,  Сла́ва, и҆ ны́нѣ, бг҃оро́диченъ: и҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь ст҃а́гѡ, два́жды.  Сла́ва, и҆ ны́нѣ, бг҃оро́диченъ: И҆́же на́съ ра́ди: И҆  ѻ҆бы̑чныѧ каѳі̑смы, и҆ сѣда́льны ст҃а́гѡ съ бг҃оро́дичны  и҆́хъ. И҆ чте́мъ ѿ житїѧ̀ златоꙋ́стагѡ. По полѷеле́и  сѣда́ленъ, (с. рк҃в ѡ҆б.) гла́съ и҃, два́жды. Сла́ва, и҆  ны́нѣ, бг҃оро́диченъ: и҆ чте́нїе. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Оу҆ста̀  моѧ̑ возглаго́лютъ премꙋ́дрость: Сті́хъ: Оу҆слы́шите сїѧ̑  всѝ ꙗ҆зы́цы: Всѧ́кое дыха́нїе: Є҆ѵⷢ҇лїе ѿ і҆ѡа́нна,  зача́ло л҃є ѿ полꙋ̀: Не входѧ́й две́рьми: Та́же ѱало́мъ  н҃. Стїхи́ра, гла́съ ѕ҃: И҆злїѧ́сѧ бл҃года́ть: Канѡ́нъ  бцⷣы, со і҆рмосо́мъ на ѕ҃, гла́съ и҃, и҆ ст҃а́гѡ на и҃,  гла́съ то́йже. Катава́сїа: Ѿве́рзꙋ оу҆ста̀ моѧ̑: По г҃-й  пѣ́сни, сѣда́ленъ ст҃а́гѡ, гла́съ и҃. Сла́ва, гла́съ  то́йже: И҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ ѕ҃. Подо́бенъ: Є҆́же ѡ҆ на́съ: 
Ѿ нб҃съ прїѧ́лъ є҆сѝ бж҃е́ственнꙋю бл҃года́ть, и҆  твои́ми оу҆стна́ми всѧ̑ оу҆чи́ши покланѧ́тисѧ въ трⷪ҇цѣ  є҆ди́номꙋ бг҃ꙋ, і҆ѡа́нне златоꙋ́сте, всебл҃же́нне прпⷣбне,  досто́йнѡ хва́лимъ тѧ̀: є҆си́ бо наста́вникъ, ꙗ҆́кѡ  бж҃е́ствєннаѧ ꙗ҆влѧ́ѧ. 
И҆ і҆́косъ. По ѳ҃-й пѣ́сни, свѣти́ленъ. Сла́ва и҆́нъ:  И҆ ны́нѣ, бг҃оро́диченъ. На хвали́техъ стїхи̑ры на д҃,  гла́съ д҃. Подо́бенъ: Да́лъ є҆сѝ зна́менїе: Сосꙋ́дъ  чⷭ҇тнѣ́йшїй: Сла́ва, гла́съ и҃: Златы́ми словесы̀: И҆  ны́нѣ, бг҃оро́диченъ: Влⷣчце прїимѝ: Славосло́вїе  вели́кое. Тропа́рь. Сла́ва, и҆ ны́нѣ, бг҃оро́диченъ: И҆́же  на́съ ра́ди: Є҆ктєнїѝ и҆ ѿпꙋ́стъ. И҆ дае́тсѧ є҆ле́й  ѿ канди́ла ст҃а́гѡ: и҆ ча́съ пе́рвый: и҆ коне́чный  ѿпꙋ́стъ. На лїтꙋргі́и, бл҃жє́нна ѿ канѡ́на ст҃а́гѡ,  пѣ́снь г҃-ѧ и҆ ѕ҃-ѧ. По вхо́дѣ тропа́рь хра́ма хрⷭ҇то́ва,  и҆ бцⷣы, и҆ ст҃а́гѡ. Сла́ва, конда́къ є҆гѡ̀. И҆ ны́нѣ  хра́ма бцⷣы, и҆лѝ, Предста́тельство хрⷭ҇тїа́нъ:  Прокі́менъ, гла́съ а҃: Оу҆ста̀ моѧ̑ возглаго́лютъ  премꙋ́дрость: Сті́хъ: Оу҆слы́шите сїѧ̑ всѝ ꙗ҆зы́цы:  А҆по́столъ ко є҆вре́ємъ, зача́ло ти҃і: Тако́въ на́мъ  подоба́ше а҆рхїере́й: А҆ллилꙋ́їа, гла́съ в҃: Оу҆ста̀  првⷣнагѡ поꙋча́тсѧ премꙋ́дрости (с. рк҃г): Є҆ѵⷢ҇лїе  і҆ѡа́нна, зача́ло л҃ѕ: Речѐ гдⷭ҇ь: а҆́зъ є҆́смь две́рь:  Прича́стенъ: Въ па́мѧть вѣ́чнꙋю: На трапе́зѣ быва́етъ  бра́тїи вели́кое оу҆тѣше́нїе. 
[зрѝ]комм. Вѣ́домо бꙋ́ди, ꙗ҆́кѡ всегда̀ твори́мъ  мѧсопꙋ́стъ въ д҃і-й де́нь непремѣ́ннѡ кромѣ̀ двꙋ̀ дне́й,  среды̀ и҆ пѧтка̀. А҆́ще ли слꙋчи́тсѧ мѧсопꙋ́стъ въ сре́дꙋ  и҆лѝ въ пѧто́къ, въ д҃і-й де́нь, въ па́мѧть ст҃а́гѡ  а҆пⷭ҇ла фїлі́ппа: тогда̀ твори́мъ мѧсопꙋ́стъ въ г҃і-й  де́нь, на па́мѧть ст҃а́гѡ і҆ѡа́нна златоꙋ́стагѡ, а҆ въ  сре́дꙋ и҆лѝ въ пѧто́къ ника́коже де́рзнемъ мѧсопꙋ́стъ  твори́ти, возбранено́ бо є҆́сть ст҃ы́ми пра́вилы. 
д҃і. 🕂 Ст҃а́гѡ и҆ всехва́льнагѡ а҆пⷭ҇ла  фїлі́ппа. 
На вели́цѣй вече́рни, пое́мъ: Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры а҆пⷭ҇ла, на и҃,  гла́съ ѕ҃. Подо́бенъ: Всю̀ ѿложи́вше: Сла́ва, гла́съ ѕ҃:  Вели́кагѡ, фїлі́ппе, свѣ́та: И҆ ны́нѣ: Кто̀ тебѐ не  оу҆бл҃жи́тъ: Вхо́дъ. Прокі́менъ днѐ, и҆ чтє́нїѧ г҃: и҆щѝ  сегѡ̀ мѣ́сѧца въ л҃-й де́нь. На лїті́и стїхи́ра хра́ма, и҆  а҆пⷭ҇ла, гла́съ д҃: Подо́бенъ: Ꙗ҆́кѡ до́блѧ: Сла́ва, гла́съ  в҃: Ѡ҆ста́вивъ земна̑ѧ. И҆ ны́нѣ: Всѐ оу҆пова́нїе моѐ:  На стїхо́внѣ стїхи̑ры, гла́съ а҃. Подо́бенъ: Нбⷭ҇ныхъ  чинѡ́въ: съ припѣ́вы и҆́хъ: Сла́ва, гла́съ в҃: Ча́ша  а҆рѡма́тъ въ мі́рѣ: И҆ ны́нѣ: Ѽ чꙋдесѐ но́вагѡ: По  трист҃о́мъ, Тропа́рь гла́съ г҃: А҆пⷭ҇ле ст҃ы́й: септе́мврїа  въ к҃в-й де́нь. 
И҆лѝ се́й, гла́съ то́йже: 
Бл҃гоꙋкраша́етсѧ вселе́ннаѧ, є҆ѳїо́пїа ликовствꙋ́етъ,  ꙗ҆́кѡ вѣнце́мъ красꙋ́ема тобо́ю, просвѣти́вшисѧ свѣ́тлѡ  торжествꙋ́етъ па́мѧть твою̀, бг҃оглаго́ливе фїлі́ппе: всѧ̑  бо вѣ́ровати хрⷭ҇тꙋ̀ наꙋчи́лъ є҆сѝ, и҆ тече́нїе  соверши́лъ досто́йнѡ є҆ѵⷢ҇лїа. тѣ́мъ дерзнове́ннѡ (с. рк҃г  ѡ҆б.) вари́тъ є҆ѳїо́пскаѧ рꙋка̀ къ бг҃ꙋ, є҆го́же молѝ  дарова́ти на́мъ ве́лїю млⷭ҇ть. 
Сла́ва, и҆ ны́нѣ, бг҃оро́диченъ: Тѧ̀  хода́тайствовавшꙋю: И҆ ѿпꙋ́стъ. На оу҆́трени, на Бг҃ъ  гдⷭ҇ь: тропа́рь а҆пⷭ҇ла, два́жды, Сла́ва, и҆ ны́нѣ,  бг҃оро́диченъ. По каѳі́смахъ, сѣда́льны а҆пⷭ҇ла, съ  бг҃оро́дичны и҆́хъ. И҆ чте́нїе. По полѷеле́и сѣда́ленъ,  гла́съ и҃, два́жды. Сла́ва, и҆ ны́нѣ, бг҃оро́диченъ.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое  дыха́нїе: Є҆ѵⷢ҇лїе і҆ѡа́нна, зача́ло ѯ҃ѕ: Ꙗ҆ви́сѧ і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀, стїхи́ра, гла́съ  з҃: Премꙋ́дрый ло́вче: Канѡ́нъ бцⷣы со і҆рмосо́мъ на ѕ҃: и҆  а҆пⷭ҇ла на и҃, гла́съ ѕ҃. Катава́сїа, Ѿве́рзꙋ оу҆ста̀  моѧ̑: По г҃-й пѣ́сни, сѣда́ленъ, гла́съ и҃: Сла́ва, и҆́нъ,  гла́съ то́йже: И҆ ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Оу҆ч҃нкъ и҆ дрꙋ́гъ тво́й, и҆ подража́тель стра́сти  твоеѧ̀, вселе́ннѣй бг҃а тѧ̀ проповѣ́да, бг҃оглаго́ливый  фїлі́ппъ, тогѡ̀ мл҃твами ѿ врагѡ́въ пребеззако́нныхъ  цр҃ковь твою̀, и҆ всѧ́къ гра́дъ тво́й, бцⷣею соблюдѝ,  многомлⷭ҇тиве. 
И҆ і҆́косъ: И҆ про́логъ. По ѳ҃-й пѣ́сни свѣти́ленъ  а҆пⷭ҇ла, два́жды. Сла́ва, и҆ ны́нѣ, бг҃оро́диченъ. На  хвали́техъ стїхи̑ры а҆пⷭ҇ла на д҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, гла́съ г҃: Ры́бъ лови́твꙋ: И҆  ны́нѣ, бг҃оро́диченъ: Бцⷣе предста́тельнице: Славосло́вїе  вели́кое. По трист҃о́мъ тропа́рь а҆пⷭ҇ла: Сла́ва, и҆ ны́нѣ,  бг҃оро́диченъ: Тѧ̀ хода́тайствовавшꙋю: Є҆ктєнїѝ, и҆  ѿпꙋ́стъ, и҆ ча́съ а҃-й. На лїтꙋргі́и, бл҃жє́нна а҆пⷭ҇ла,  ѿ канѡ́на пѣ́снь г҃-ѧ и҆ ѕ҃-ѧ, на и҃. Прокі́менъ, гла́съ  и҃: Во всю̀ зе́млю: Сті́хъ: Нб҃са̀ повѣ́даютъ: А҆по́столъ  къ корі́нѳѧнѡмъ, зача́ло (с. рк҃д) рл҃а: Бг҃ъ ны̀  посла́нники: А҆ллилꙋ́їа, гла́съ а҃: И҆сповѣ́дѧтъ нб҃са̀  чꙋдеса̀ твоѧ̑, гдⷭ҇и. Є҆ѵⷢ҇лїе і҆ѡа́нна, зача́ло є҃:  Восхотѣ̀ і҆и҃съ и҆зы́ти въ галїле́ю: Прича́стенъ, Во всю̀  зе́млю: На трапе́зѣ оу҆тѣше́нїе бра́тїи. 
[зрѝ] Подоба́етъ вѣ́дати: Ꙗ҆́кѡ заꙋ́тра начина́емъ  по́стъ къ ржⷭ҇твꙋ̀ хрⷭ҇то́вꙋ, ст҃ꙋ́ю м҃-цꙋ. До́лжни є҆смы̀  въ се́й м҃-цѣ сохранѧ́ти въ ко́ейждо седми́цѣ трѝ дни̑,  постѧ́щесѧ ѿ є҆ле́а и҆ вїна̀, понедѣ́льникъ, сре́дꙋ и҆  пѧто́къ. То́чїю а҆́ще слꙋчи́тсѧ вели́кїй ст҃ы́й, въ тогѡ́ бо  па́мѧть разрѣша́емъ, и҆ твори́мъ за любо́вь ст҃а́гѡ  пра́здника є҆гѡ̀ ра́ди, є҆́же є҆́сть сегѡ̀ мѣ́сѧца ѕ҃і,  к҃є, л҃. деке́мврїа д҃, є҃, ѕ҃, ѳ҃, з҃і, к҃ де́нь. Въ  тѣ́ бо дни̑, а҆́ще во вто́рникъ и҆ въ четверто́къ, ꙗ҆ди́мъ  ры́бꙋ. Въ понедѣ́льникъ же, въ сре́дꙋ и҆ въ пѧто́къ,  разрѣша́емъ то́чїю на є҆ле́й и҆ вїно̀, ры́бы же не  ꙗ҆ди́мъ, кромѣ̀ хра́ма. А҆́ще ли є҆ди́номꙋ ѿ си́хъ во  ѻ҆би́тели хра́мъ, разрѣша́емъ на ры́бꙋ и҆ вїно̀. Введе́нїе  же бцⷣы въ кі́йлибо де́нь слꙋчи́тсѧ, а҆́ще въ сре́дꙋ, и҆лѝ  пѧто́къ разрѣша́емъ и҆ на ры́бы. [зрѝ] Нѣ́цыи же  оу҆ста́вы ѿ ѳ҃-гѡ числа̀ деке́мврїа повелѣва́ютъ  пости́тисѧ, и҆ на ры̑бы не разрѣша́ти, кромѣ̀ сꙋббѡ́тъ, и҆  недѣ́ль, и҆ хра́ма ст҃а́гѡ. Ѿ к҃-гѡ же числа̀, да́же до  к҃є, а҆́ще и҆ сꙋббѡ́та и҆ недѣ́лѧ слꙋчи́тсѧ, не  разрѣша́емъ на ры́бы. 
[зрѝ] Вѣ́дати подоба́етъ и҆ сїѐ: Ꙗ҆́кѡ а҆́ще  слꙋчи́тсѧ нача́ло сегѡ̀ поста̀ въ сꙋббѡ́тꙋ, и҆лѝ недѣ́лю,  въ два̀ сїѧ̑ дни̑ (с. рк҃д ѡ҆б.) глаго́лемъ на Бг҃ъ гдⷭ҇ь,  тропа́рь ст҃ы́хъ и҆сповѣ̑дникъ, и҆ по ѕ҃-й пѣ́сни конда́къ  и҆́хъ: и҆ самогла́сны стїхи̑ры и҆́хъ, на свое́мъ рѧдꙋ̀.  А҆́ще ли слꙋчи́тсѧ во є҆ди́нъ ѿ пѧтѝ дне́й седми́цы,  є҆́же є҆́сть ѿ понедѣ́льника до пѧтка̀, не подоба́етъ  пѣ́ти и҆̀мъ тропарѧ̀, но А҆ллилꙋ́їа че́сти ра́ди ст҃ы́ѧ м҃- цы, и҆ тоѧ̀ ра́ди нача́ла. Конда́къ же ст҃ы́хъ  и҆сповѣ̑дникъ по ѕ҃-й пѣ́сни глаго́лемъ, вмѣ́стѡ  мч҃нична. Є҆гда́ же въ ты̑ѧ дни̑ слꙋчи́тсѧ А҆ллилꙋ́їа,  твори́мъ є҆ди́ною дне́мъ ꙗ҆́сти: пое́мъ же всѐ  возслѣ́дованїе съ покло́ны, ꙗ҆́коже и҆ въ вели́кꙋю  четыредесѧ́тницꙋ. Часы́ же пое́мъ съ междоча́сїемъ, без̾  ѱалти́ри и҆ без̾ чте́нїѧ, и҆ всѐ возслѣ́дованїе пое́мъ  съ покло́ны, ꙗ҆́коже во ст҃ꙋ́ю м҃-цꙋ: тогда́ же и҆ ꙗ҆ди́мъ  є҆ди́ною дне́мъ сꙋхоѧде́нїе. 
[зрѝ] Вѣ́дати и҆ сїѐ подоба́етъ: Ꙗ҆́кѡ въ пе́рвый  де́нь, въ нача́лѣ вече́рни, тогѡ̀ поще́нїѧ, нижѐ  трист҃а́гѡ глаго́лемъ, нижѐ покло́ны твори́мъ, нижѐ  А҆ллилꙋ́їа пое́мъ: но прокі́менъ дне́вный. Ѿ Сподо́би  гдⷭ҇и, начина́емъ покло́ны, и҆ твори́мъ г҃ покло́ны. И҆ по  Ны́нѣ ѿпꙋща́еши: на трист҃о́мъ г҃ покло́ны. По Ѻ҆́ч҃е  на́шъ, глаго́лемъ тропарѝ: Бцⷣе дв҃о ра́дꙋйсѧ: съ  покло́ны, по ѡ҆́бразꙋ ст҃ы́ѧ четыредесѧ́тницы. Гдⷭ҇и  поми́лꙋй, м҃. кро́ткимъ гла́сомъ, и҆ ра́внѡ всѝ. Та́же,  Чⷭ҇тнѣ́йшꙋю: І҆ере́й, Сы́й бл҃гослове́нъ: Мы́ же мл҃твꙋ:  Нбⷭ҇ный цр҃ю̀: и҆ твори́мъ трѝ вели̑кїѧ покло́ны, съ  мл҃твою ст҃а́гѡ є҆фре́ма: Гдⷭ҇и и҆ влⷣко живота̀ моегѡ̀:  Та́же, глаго́летъ і҆ере́й: Сла́ва тебѣ̀, хрⷭ҇тѐ бж҃е,  оу҆пова́нїе на́ше, сла́ва тебѣ̀. И҆ ѿпꙋ́стъ. Повече́рїе  же пое́мъ ма́лое съ нача́ла без̾ покло́нѡвъ. То́чїю на  Сла́ва въ вы́шнихъ, трѝ покло́ны. На трист҃о́мъ трѝ  покло́ны. По И҆́же на всѧ́кое вре́мѧ: и҆ по Чⷭ҇тнѣ́йшꙋю,  трѝ покло́ны вели̑кїѧ, (с. рк҃є) съ мл҃твою ст҃а́гѡ  є҆фре́ма, и҆ про́чыѧ в҃і. и҆ послѣдѝ мл҃твꙋ всю̀  вышепи́саннꙋю: Гдⷭ҇и и҆ влⷣко живота̀ моегѡ̀: И҆ покло́нъ  вели́кїй, и҆ наконе́цъ, по трист҃о́мъ, г҃ покло́ны, и҆  ѿпꙋ́стъ. На полꙋ́нощницѣ по ѻ҆бы́чномъ нача́лѣ, чте́цъ:  Сла́ва тебѣ̀, бж҃е на́шъ: и҆ Цр҃ю̀ нбⷭ҇ный: и҆ пое́мъ  полꙋ́нощницꙋ всю̀ ѿ нача́ла съ покло́ны, ꙗ҆́коже  предписа́сѧ во вседне́внѣй слꙋ́жбѣ. По ѿпꙋ́стѣ  полꙋ́нощницы, вше́дъ въ цр҃ковь, твори́тъ і҆ере́й нача́ло по  ѻ҆бы́чаю: и҆ чте́цъ трист҃о́е без̾ покло́нѡвъ, и҆ про́чее,  ꙗ҆́кѡ предписа́сѧ во вседне́внѣй слꙋ́жбѣ. На оу҆́трени,  по шестоѱа́лмїи вмѣ́стѡ Бг҃ъ гдⷭ҇ь, пое́мъ А҆ллилꙋ́їа, на  гла́съ ѻ҆ктѡ́иха, и҆ тро́ичны гла́са. Та́же каѳі̑смы: и҆ по  ко́ейждо Сла́вѣ твори́мъ покло́ны г҃. Сѣда́льны  ѻ҆ктѡ́иха, и҆ бг҃оро́дичны, и҆ чтє́нїѧ. Канѡ́нъ  ѻ҆ктѡ́иха, а҃-й со і҆рмосо́мъ на ѕ҃: вторы́й же на д҃: И҆  мине́и ст҃а́гѡ, на д҃. По г҃-й пѣ́сни, сѣда́ленъ ст҃а́гѡ,  и҆ бг҃оро́диченъ. По ѕ҃-й пѣ́сни, конда́къ ст҃а́гѡ, а҆́ще  и҆́мать: а҆́ще же нѝ, глаго́лемъ мч҃нченъ ѻ҆ктѡ́иха. По  ѳ҃-й пѣ́сни, свѣти́ленъ гла́са тро́иченъ, три́жды. На  Сла́ва въ вы́шнихъ, покло́ны трѝ. На стїхо́внѣ ѻ҆ктѡ́иха.  Та́же, Бл҃го є҆́сть: є҆ди́ножды. И҆ трист҃о́е: и҆ покло́ны  трѝ. По Ѻ҆́ч҃е на́шъ, тропа́рь: Въ хра́мѣ стоѧ́ще: Гдⷭ҇и  поми́лꙋй, м҃. Чⷭ҇тнѣ́йшꙋю: І҆ере́й, Сы́й бл҃гослове́нъ:  Та́же, Нбⷭ҇ный цр҃ю̀: и҆ покло́ны г҃ вели̑кїѧ: и҆ про́чихъ  в҃і. И҆ послѣдѝ покло́нъ вели́кїй, съ мл҃твою ст҃а́гѡ  є҆фре́ма. Та́коже и҆ ча́съ а҃-й, съ покло́ны, ꙗ҆́коже и҆  въ вели́кꙋю ст҃ꙋ́ю м҃-цꙋ: то́чїю без̾ каѳі́смы. Заꙋ́тра же  оу҆слы́ши гла́съ мо́й, цр҃ю̀ мо́й и҆ бж҃е мо́й: поско́рꙋ  без̾ пѣ́нїѧ. Подо́бнѡ же и҆ про́чыѧ часы̀. [зрѝ] Въ сїю́  же м҃-цꙋ на часѣ́хъ и҆ на повече́рїи, не стїхосло́вимъ съ  пѣ́нїемъ, (с. рк҃є ѡ҆б.) нижѐ тропарѝ пое́мъ со  гла́сомъ: но всѧ̑ тропарѝ, и҆ бг҃оро́дичны, и҆ Съ на́ми  бг҃ъ, ско́рѡ без̾ пѣ́нїѧ глаго́лемъ. Пое́мъ же и҆  междоча́сїе а҃-гѡ, г҃-гѡ, ѕ҃-гѡ и҆ ѳ҃-гѡ часа̀, По  ѿпꙋ́стѣ же, хотѧ́щїи сп҃сти́сѧ, ѿ свои́хъ ке́ллїй да не  и҆схо́дѧтъ до клепа́нїѧ цр҃ко́внагѡ: но ѻ҆́ви оу҆́бѡ на  пѣ́нїе оу҆крѣплѧ́ютсѧ, ѻ҆́вїи же на чте́нїе со  внима́нїемъ, дрꙋзі́и же на рꙋкодѣ́лїе оу҆пражнѧ́ютсѧ: всѧ̑  же такѡва́ѧ творѧ́тъ съ разсꙋжде́нїемъ настоѧ́щагѡ.  Слꙋже́бницы же вне́млютъ ѡ҆ слꙋ́жбахъ свои́хъ. Въ ча́съ же  тре́тїй кле́плетъ въ ма́лое би́ло, и҆ собра́вшесѧ во хра́мъ,  Бл҃гослови́вшꙋ і҆ере́ю: Предстоѧ́тель, и҆лѝ чте́цъ  глаго́летъ: Сла́ва тебѣ̀ бж҃е на́шъ: Цр҃ю̀ нбⷭ҇ный: и҆  Трист҃о́е, и҆ покло́ны г҃. По Ѻ҆́ч҃е на́шъ: Гдⷭ҇и поми́лꙋй  в҃і. Прїиди́те поклони́мсѧ: три́жды. и҆ покло́ны трѝ: и҆  ѻ҆бы̑чныѧ ѱалмы̀. Сла́ва, и҆ ны́нѣ, а҆ллилꙋ́їа, три́жды,  и҆ покло́ны г҃. Та́же тропа́рь, гла́съ ѕ҃, [средѝ цр҃кве  глаго́летсѧ ѿ сщ҃е́нника, и҆лѝ ѿ канѡна́рха:] Гдⷭ҇и,  и҆́же прест҃а́го твоего̀ дх҃а: ве́сь до конца̀. То́же  глаго́летъ пе́рвый ли́къ, два́жды: Вторы́й, є҆ди́ножды.  Глаго́летъ же сщ҃е́нникъ: Сті́хъ, Се́рдце чи́сто сози́жди во  мнѣ̀, бж҃е: Сті́хъ: Не ѿве́ржи менѐ ѿ лица̀ твоегѡ̀:  Та́же, Сла́ва: Посе́мъ оу҆чине́нный чте́цъ глаго́летъ: И҆  ны́нѣ, Бцⷣе, ты̀ є҆сѝ лоза̀ и҆́стиннаѧ: и҆ Гдⷭ҇ь бг҃ъ  бл҃гослове́нъ: Трист҃о́е, и҆ покло́ны г҃. По Ѻ҆́ч҃е на́шъ,  тропарѝ, гла́съ и҃: Бл҃гослове́нъ є҆сѝ хрⷭ҇тѐ, бж҃е  на́шъ: Сла́ва, Ско́рое и҆ и҆звѣ́стное: И҆ ны́нѣ, Наде́жда  и҆ предста́тельство: Гдⷭ҇и поми́лꙋй, м҃. и҆ мл҃тва: И҆́же на  всѧ́кое вре́мѧ: Гдⷭ҇и поми́лꙋй, три́жды. Сла́ва, и҆ ны́нѣ:  Чⷭ҇тнѣ́йшꙋю херꙋві̑мъ: І҆ере́й, Бж҃е оу҆ще́дри ны̀, и҆  бл҃гослови́ ны: и҆ покло́ны г҃ вели̑кїѧ, съ мл҃твою: Гдⷭ҇и  и҆ влⷣко живота̀ моегѡ̀: и҆ про́чихъ в҃і, и҆ послѣдѝ  вели́кїй покло́нъ, съ (с. рк҃ѕ) мл҃твою. Та́же мл҃тва:  Влⷣко бж҃е, ѻ҆́ч҃е вседержи́телю: и҆ посе́мъ, Прїиди́те,  поклони́мсѧ: три́жды: и҆ покло́ны г҃. и҆ глаго́лемъ  междоча́сїе г҃-гѡ часа̀, ѱало́мъ к҃ѳ: Вознесꙋ́ тѧ гдⷭ҇и,  ꙗ҆́кѡ под̾ѧ́лъ мѧ̀ є҆сѝ: ѱало́мъ л҃а: Бл҃же́ни, и҆́хже  ѡ҆ста́вишасѧ беззакѡ́нїѧ: ѱало́мъ ѯ҃: Оу҆слы́ши бж҃е  моле́нїе моѐ: Посе́мъ, Сла́ва, и҆ ны́нѣ, трист҃о́е, и҆  покло́ны г҃. По Ѻ҆́ч҃е на́шъ, тропа́рь, гла́съ д҃: Бж҃е  ѻ҆тє́цъ на́шихъ: Сла́ва, Мч҃нцы твоѝ гдⷭ҇и: И҆ ны́нѣ,  Стѣна̀ неѡбори́маѧ: Гдⷭ҇и поми́лꙋй, м҃. Сла́ва, и҆ ны́нѣ:  Чⷭ҇тнѣ́йшꙋю херꙋві̑мъ: І҆ере́й, Мл҃твами ст҃ы́хъ ѻ҆тє́цъ  на́шихъ: и҆ покло́ны г҃ вели̑кїѧ. И҆ посе́мъ мл҃тва  вели́кагѡ васі́лїа: Гдⷭ҇и бж҃е на́шъ, тво́й ми́ръ да́вый  оу҆ч҃нкѡ́мъ: Присовокꙋплѧ́емъ же и҆ ча́съ ѕ҃-й, съ  покло́ны, ꙗ҆́коже предрече́сѧ. и҆ по ѕ҃і покло́нѣхъ, и҆  по мл҃твѣ: Влⷣко бж҃е ѻ҆́ч҃е вседержи́телю: Прїиди́те,  поклони́мсѧ, три́жды: и҆ покло́ны г҃. и҆ глаго́лемъ  междоча́сїе ѕ҃-гѡ часа̀, ѱало́мъ н҃є: Поми́лꙋй мѧ̀ бж҃е,  ꙗ҆́кѡ попра́ мѧ человѣ́къ: ѱало́мъ н҃ѕ, Поми́лꙋй мѧ̀  бж҃е, поми́лꙋй мѧ̀: ѱало́мъ ѯ҃ѳ: Бж҃е, въ по́мощь мою̀:  Сла́ва, и҆ ны́нѣ, трист҃о́е, и҆ покло́ны г҃. тропа́рь,  гла́съ а҃: Сп҃сѝ гдⷭ҇и лю́ди твоѧ̑: Сла́ва, Болѣ́зньми  ст҃ы́хъ: И҆ ны́нѣ, Мл҃твами гдⷭ҇и всѣ́хъ ст҃ы́хъ: Гдⷭ҇и  поми́лꙋй, м҃. Сла́ва, и҆ ны́нѣ, Чⷭ҇тнѣ́йшꙋю херꙋві̑мъ.  І҆ере́й, Мл҃твами ст҃ы́хъ ѻ҆тє́цъ на́шихъ: и҆ покло́ны  трѝ вели̑кїѧ, съ мл҃твою ст҃а́гѡ є҆фре́ма, и҆ посе́мъ  мл҃тва вели́кагѡ васі́лїа: Бж҃е и҆ гдⷭ҇и си́лъ:  Присовокꙋплѧ́емъ же ѳ҃-й ча́съ, съ покло́ны, ꙗ҆́коже  предрече́сѧ, и҆ по ѕ҃і покло́нѣхъ, и҆ по мл҃твѣ,  глаго́лемъ: Прїиди́те поклони́мсѧ, три́жды: и҆ покло́ны г҃.  И҆ глаго́лемъ междоча́сїе ѳ҃-гѡ часа̀, ѱало́мъ рв҃і:  Хвали́те ѻ҆́троцы гдⷭ҇а: ѱало́мъ рл҃з: И҆сповѣ́мсѧ  тебѣ̀, гдⷭ҇и, всѣ́мъ (с. рк҃ѕ ѡ҆б.) се́рдцемъ мои́мъ:  ѱало́мъ рл҃ѳ: И҆зми́ мѧ гдⷭ҇и ѿ человѣ́ка лꙋка́ва, ѿ  мꙋ́жа непра́ведна и҆зба́ви мѧ̀. Сла́ва, и҆ ны́нѣ,  трист҃о́е, и҆ покло́ны г҃. По Ѻ҆́ч҃е на́шъ, тропа́рь,  гла́съ и҃: Просвѣти́вый земны̑ѧ крⷭ҇то́мъ: Сла́ва, Ꙗ҆́кѡ  разбо́йникъ: И҆ ны́нѣ, На́съ ра́ди распѧ́таго: Гдⷭ҇и  поми́лꙋй, м҃. Сла́ва, и҆ ны́нѣ: Чⷭ҇тнѣ́йшꙋю херꙋві̑мъ:  І҆ере́й: Мл҃твами ст҃ы́хъ ѻ҆тє́цъ на́шихъ: и҆ вели̑кїѧ г҃  покло́ны. Посе́мъ мл҃тва вели́кагѡ васі́лїа: Влⷣко гдⷭ҇и,  і҆и҃се хрⷭ҇тѐ, бж҃е на́шъ: Посе́мъ, Бл҃гословѝ дꙋшѐ моѧ̀  гдⷭ҇а: Сла́ва, Хвалѝ дꙋшѐ моѧ̀ гдⷭ҇а: И҆ ны́нѣ,  Є҆диноро́дный сн҃е: И҆ во црⷭ҇твїи твое́мъ: и҆ бл҃жє́нна  гла́са. А҆по́столъ и҆ є҆ѵⷢ҇лїе рѧ́дъ. и҆ Помѧнѝ на́съ  гдⷭ҇и: про́стѡ без̾ пѣ́нїѧ, и҆ покло́ны г҃. По Ѻ҆́ч҃е  на́шъ: конда́къ хра́ма, и҆ днѐ, и҆ ст҃а́гѡ рѧ́дъ. Сла́ва,  Со ст҃ы́ми оу҆поко́й: И҆ ны́нѣ, бцⷣы хра́ма, и҆лѝ  Предста́тельство хрⷭ҇тїа́нъ: Гдⷭ҇и поми́лꙋй, м҃, Сла́ва, и҆  ны́нѣ, Чⷭ҇тнѣ́йшꙋю херꙋві̑мъ: І҆ере́й: Бж҃е оу҆ще́дри ны̀  и҆ бл҃гослови́ ны: и҆ покло́ны г҃ вели̑кїѧ, и҆ про́чихъ  в҃і: и҆ послѣдѝ покло́нъ вели́кїй. Та́же трист҃о́е, и҆  покло́ны г҃: и҆ посе́мъ, Гдⷭ҇и поми́лꙋй, в҃і. и҆ мл҃тва:  Всест҃а́ѧ трⷪ҇це: и҆ на Бꙋ́ди и҆́мѧ гдⷭ҇не, покло́ны г҃.  Та́же ѱало́мъ л҃г: Бл҃гословлю̀ гдⷭ҇а на всѧ́кое вре́мѧ:  И҆ ѿпꙋ́стъ. И҆ вхо́димъ къ трапе́зꙋ, и҆ ꙗ҆ди́мъ  сꙋхоѧде́нїе. И҆ ѿхо́димъ кі́йждо въ ке́ллїю свою̀. 
[зрѝ] Вѣ́домо бꙋ́ди: Ꙗ҆́кѡ є҆гда̀ пое́мъ А҆ллилꙋ́їа,  и҆ часы̀ съ междоча́сїемъ, твори́мъ же и҆ покло́ны, и҆  по́стъ: тогда̀ лїтꙋргі́а не быва́етъ на собо́рѣ, по  тѵ́пїкѡмъ: И҆ попра́зднствовавше ма́лѡ, и҆ клепа́нїю бы́вшꙋ,  собира́емсѧ во хра́мъ. И҆ а҆́ще оу҆́бѡ бꙋ́детъ Бг҃ъ гдⷭ҇ь:  быва́етъ слꙋ́жба ст҃а́гѡ, ꙗ҆́коже оу҆казꙋ́етъ рѧ́дъ. А҆́ще  же є҆́сть А҆ллилꙋ́їа, всѧ̀ вече́рнѧ съ покло́ны ѿ  нача́ла, та́кожде и҆ повече́рїе (с. рк҃з) вели́кое. Ѿ  Внегда̀ призва́ти мѝ: неизмѣ́ннѡ всѧ̑ съ покло́ны. Се́й  чи́нъ и҆ пра́вило быва́етъ непремѣ́ннѡ, ꙗ҆́коже въ постѣ̀  хрⷭ҇то́ва ржⷭ҇тва̀: та́кожде и҆ въ по́стъ ст҃ы́хъ а҆пⷭ҇лъ,  и҆звѣ́стнѡ ꙗ҆́кѡ є҆гда̀ слꙋчи́тсѧ А҆ллилꙋ́їа. 
є҃і. Ст҃ы́хъ мꙋ́чєникъ и҆ и҆сповѣ̑дникъ, гꙋ́рїа,  самѡ́на и҆ а҆ві́ва. 
А҆ллилꙋ́їа. На Гдⷭ҇и воззва́хъ, стїхи̑ры бцⷣы г҃,  гла́съ д҃. Подо́бенъ, да́лъ є҆сѝ зна́менїе: и҆ мч҃нкѡвъ  г҃, гла́съ и҆ подо́бенъ то́йже. Та́кожде и҆ во всѧ̑ дни̑, въ  ни́хже пое́мъ А҆ллилꙋ́їа, пре́жде стїхи̑ры пѣ́ти бцⷣы:  Та́же ст҃а́гѡ. Си́це бо ѡ҆брѣта́етсѧ въ гре́ческихъ  мине́ахъ. Сла́ва, гла́съ в҃: Є҆де́съ весели́тсѧ: И҆ ны́нѣ,  бг҃оро́диченъ, и҆лѝ крⷭ҇тобг҃оро́диченъ. На стїхо́внѣ  ѻ҆ктѡ́иха. Сла́ва, гла́съ в҃: Прїиди́те мч҃нколю́бцы: А҆́ще  Бг҃ъ гдⷭ҇ь: 
Тропа́рь, гла́съ є҃: 
Чꙋдеса̀ ст҃ы́хъ твои́хъ мч҃нкъ, стѣ́нꙋ неѡбори́мꙋ на́мъ  дарова́вый, хрⷭ҇тѐ бж҃е: тѣ́хъ мл҃твами совѣ́ты  ꙗ҆зы́кѡвъ разорѝ, ца́рства ски́птры оу҆крѣпѝ, ꙗ҆́кѡ  є҆ди́нъ бл҃гъ и҆ чл҃вѣколю́бецъ. 
Сла́ва, и҆ ны́нѣ, бг҃оро́диченъ, и҆лѝ  крⷭ҇тобг҃оро́диченъ. На оу҆́трени, на Бг҃ъ гдⷭ҇ь: тропа́рь  ст҃ы́хъ, два́жды. И҆ ѻ҆бы̑чныѧ каѳі̑смы. И҆ сѣда́льны  ѻ҆ктѡ́иха, и҆ чте́нїе. Ѻ҆́ба канѡ́на ѻ҆ктѡ́иха. И҆  мч҃нкѡвъ на д҃, гла́съ д҃. По г҃-й пѣ́сни, сѣда́ленъ,  гла́съ и҃. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Съ высоты̀ мꙋ́дрїи бл҃года́ть прїе́мше, сꙋ́щымъ во  и҆скꙋше́нїихъ предстоитѐ, всехва́льнїи. тѣ́мже  ѻ҆трокови́цꙋ ст҃і́и ѿ сме́рти го́рькїѧ и҆зба́висте: вы́  бо вои́стиннꙋ є҆стѐ є҆де́сꙋ сла́ва, и҆ мі́рꙋ ра́дость. 
(с. рк҃з ѡ҆б.) 
И҆ і҆́косъ. По ѳ҃-й пѣ́сни, свѣти́ленъ трⷪ҇ченъ. А҆́ще  же Бг҃ъ гдⷭ҇ь, свѣти́ленъ ѻ҆ктѡ́иха. Сла́ва, ст҃ы́хъ: И҆  ны́нѣ, бг҃оро́диченъ. На лїтꙋргі́и, прокі́менъ, гла́съ д҃:  Ст҃ы̑мъ, и҆̀же сꙋ́ть на землѝ є҆гѡ̀: Сті́хъ, Предзрѣ́хъ  гдⷭ҇а: А҆по́столъ ко є҆фесе́ємъ, зача́ло сл҃г: Возмога́йте  ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша првⷣнїи:  Сті́хъ, Мнѡ́ги скѡ́рби првⷣнымъ: Є҆ѵⷢ҇лїе лꙋкѝ, зача́ло  ѯ҃д: Всѧ́къ и҆́же и҆сповѣ́сть мѧ̀: Прича́стенъ,  Ра́дꙋйтесѧ првⷣнїи: 
ѕ҃і. 🕀 Ст҃а́гѡ а҆пⷭ҇ла и҆ є҆ѵⷢ҇лі́ста  матѳе́а. 
На вели́цѣй вече́рни, пое́мъ Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, стїхи̑ры а҆пⷭ҇ла, на и҃,  гла́съ д҃. Подо́бенъ: Зва́нный свы́ше: Сла́ва, гла́съ  то́йже, самогла́сенъ: Зовꙋ́щꙋ хрⷭ҇тꙋ̀: И҆ ны́нѣ, И҆́же  тебѐ ра́ди: Вхо́дъ. Прокі́менъ днѐ: и҆ чтє́нїѧ г҃: и҆щѝ  сегѡ̀ мѣ́сѧца въ л҃-й де́нь. А҆́ще и҆зво́литъ настоѧ́тель  пѣ́ти лїті́ю, сегѡ̀ мѣ́сѧца въ д҃і-й де́нь. На стїхо́внѣ  стїхи̑ры, гла́съ д҃. Подо́бенъ: Да́лъ є҆сѝ зна́менїе: съ  припѣ́вы и҆́хъ. Сла́ва, гла́съ ѕ҃: И҆з̾ глꙋбины̀ ѕло́бы:  И҆ ны́нѣ, Творе́цъ и҆ и҆зба́витель мо́й: По трист҃о́мъ,  тропа́рь, гла́съ г҃: А҆пⷭ҇ле ст҃ы́й и҆ є҆ѵⷢ҇лі́сте:  ѻ҆ктѡ́врїа во и҃і-й де́нь. 
И҆лѝ се́й, гла́съ то́йже: 
Оу҆се́рднѡ ѿ мы́тницы къ зва́вшемꙋ влⷣцѣ хрⷭ҇тꙋ̀  ꙗ҆́вльшꙋсѧ на землѝ человѣ́кѡмъ за бл҃гость, томꙋ̀  послѣ́довавъ, а҆пⷭ҇лъ и҆збра́нный ꙗ҆ви́лсѧ є҆сѝ, и҆  бл҃говѣ́стникъ є҆ѵⷢ҇лїа вселе́ннѣй велегла́сенъ. сегѡ̀  ра́ди чти́мъ честнꙋ́ю па́мѧть твою̀, матѳе́е бг҃оглаго́ливе:  молѝ млⷭ҇тиваго бг҃а, да грѣхѡ́въ ѡ҆ставле́нїе пода́стъ  дꙋша́мъ на́шымъ. 
Сла́ва, и҆ ны́нѣ, бг҃оро́диченъ: Тѧ̀  хода́тайствовавшꙋю: И҆ ѿпꙋ́стъ. На оу҆́трени, на Бг҃ъ  гдⷭ҇ь тропа́рь а҆пⷭ҇ла, (с. рк҃и) два́жды. Сла́ва, и҆  ны́нѣ, бг҃оро́диченъ. По каѳі́смахъ сѣда́льны а҆пⷭ҇ла, съ  бг҃оро́дичны и҆́хъ. И҆ чте́нїе. По полѷеле́и сѣда́ленъ,  гла́съ и҃, два́жды. Сла́ва, и҆ ны́нѣ, бг҃оро́диченъ.  Степє́нна а҃-й а҆нтїфѡ́нъ д҃-гѡ гла́са. Прокі́менъ, гла́съ  д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое  дыха́нїе: Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ  оу҆ч҃нкѡ́мъ свои̑мъ: По н҃-мъ ѱалмѣ̀, стїхи́ра, гла́съ  ѕ҃: Воспле́щимъ въ пѣ́снехъ: Канѡ́нъ бцⷣы, со і҆рмосо́мъ  на ѕ҃, и҆ а҆пⷭ҇ла на и҃, гла́съ д҃. Катава́сїа: Ѿве́рзꙋ  оу҆ста̀ моѧ̑: По г҃-й пѣ́сни, сѣда́ленъ, гла́съ и҃.  Сла́ва, и҆́нъ, гла́съ то́йже: И҆ ны́нѣ, бг҃оро́диченъ. По  ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Мыта́рства и҆́го ѿве́ргъ, пра́вды и҆́гꙋ припрѧ́глсѧ  є҆сѝ, и҆ ꙗ҆ви́лсѧ є҆сѝ кꙋпе́цъ всеизрѧ́днѣйшїй,  бога́тство прине́съ, ю҆́же съ высоты̀ премꙋ́дрость.  ѿѻнꙋ́дꙋже проповѣ́далъ є҆сѝ и҆́стины сло́во, и҆  оу҆ны́лыхъ воздви́глъ є҆сѝ дꙋ́шы, написа́въ ча́съ  сꙋ́дный. 
И҆ і҆́косъ, и҆ про́логъ. По ѳ҃-й пѣ́сни, свѣти́ленъ  а҆пⷭ҇ла: Сла́ва, и҆́нъ: И҆ ны́нѣ, бг҃оро́диченъ. На  хвали́техъ, стїхи̑ры а҆пⷭ҇ла, на д҃, гла́съ д҃. Подо́бенъ:  Да́лъ є҆сѝ зна́менїе: Сла́ва, гла́съ в҃: И҆́го ѡ҆ста́вивъ  непра́вды: И҆ ны́нѣ, Сп҃сѝ ѿ бѣ́дъ: Славосло́вїе  вели́кое. По трист҃о́мъ, тропа́рь а҆пⷭ҇ла. Сла́ва, и҆  ны́нѣ, бг҃оро́диченъ воскрⷭ҇нъ. Є҆ктєнїѝ, и҆ ѿпꙋ́стъ,  и҆ ча́съ а҃-й. На лїтꙋргі́и, бл҃жє́нна а҆пⷭ҇ла, ѿ канѡ́на  пѣ́снь г҃-ѧ, и҆ ѕ҃-ѧ, на и҃. Прокі́менъ, гла́съ и҃: Во всю̀  зе́млю: Сті́хъ: Нб҃са̀ повѣ́даютъ сла́вꙋ: А҆по́столъ къ  корі́нѳѧнѡмъ, зача́ло рл҃а: Бг҃ъ ны̀ посла́нники:  А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑,  гдⷭ҇и: Є҆ѵⷢ҇лїе матѳе́а, зача́ло л҃: Преходѧ̀ і҆и҃съ:  Прича́стенъ, Во всю̀ зе́млю: 
(с. рк҃ѳ) 
з҃і. 🕃 И҆́же во ст҃ы́хъ ѻ҆тца̀ на́шегѡ  григо́рїа є҆пⷭ҇кпа, неѡкесарі́йскагѡ чꙋдотво́рца. 
На Гдⷭ҇и воззва́хъ, стїхи̑ры на ѕ҃, гла́съ и҃.  Подо́бенъ: Что̀ вы̀ нарече́мъ: Сла́ва, гла́съ ѕ҃: Во  глꙋбинꙋ̀ видѣ́нїѧ: На стїхо́внѣ ѻ҆ктѡ́иха. Сла́ва, гла́съ  ѕ҃: Бо́дрость бж҃їѧ даде́сѧ тебѣ̀. 
Тропа́рь, гла́съ и҃: 
Въ мл҃твахъ бо́дрствꙋѧ, чꙋде́съ дѣ́ланми претерпѣва́ѧ,  тезоиме́нїе стѧжа́лъ є҆сѝ и҆справле́нїѧ: но моли́сѧ  хрⷭ҇тꙋ̀ бг҃ꙋ, ѻ҆́тче григо́рїе, просвѣти́ти дꙋ́шы на́шѧ,  да не когда̀ оу҆́снемъ въ сме́рть. 
На оу҆́трени, ѻ҆́ба канѡ́на ѻ҆ктѡ́иха. И҆ ст҃а́гѡ на  ѕ҃, гла́съ и҃. По г҃-й пѣ́сни, сѣда́ленъ, гла́съ г҃. По  ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Чꙋде́съ мно́гихъ прїе́мъ дѣ́йство, зна́менми  оу҆жа́сными де́мѡны оу҆страши́лъ є҆сѝ, и҆ недꙋ́ги  ѿгна́лъ є҆сѝ человѣ́чєскїѧ, всемꙋ́дре григо́рїе:  чꙋдотво́рецъ же и҆менꙋ́ешисѧ, зва́нїе ѿ дѣ́лъ прїе́мъ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха:  Сла́ва, ст҃а́гѡ. На стїхо́внѣ ѻ҆ктѡ́иха. та́же стїхи́ра  ст҃а́гѡ, гла́съ д҃, съ припѣ́вомъ: Сщ҃е́нницы твоѝ  ѡ҆блекꙋ́тсѧ въ пра́вдꙋ: Сщ҃е́нства и҆збра́нїе: Сла́ва,  гла́съ и҃: Пресловꙋ́щаго въ чꙋдесѣ́хъ: На лїтꙋргі́и,  бл҃жє́нна ѻ҆ктѡ́иха: И҆ ст҃а́гѡ: пѣ́снь г҃-ѧ. Прокі́менъ,  гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ  гдⷭ҇еви: А҆по́столъ къ корі́нѳѧнѡмъ, зача́ло рн҃а: Комꙋ́ждо  дае́тсѧ: А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ  въ пра́вдꙋ: Є҆ѵⷢ҇лїе матѳе́а, зача́ло л҃д ѿ полꙋ̀:  Призва̀ і҆и҃съ ѻ҆бана́десѧте: Прича́стенъ, Въ па́мѧть: 
(с. рк҃ѳ) 
🕃 Въ то́йже де́нь прпⷣбнагѡ ѻ҆тца̀ на́шегѡ  ні́кѡна чꙋдотво́рца, оу҆ченика̀ ст҃а́гѡ се́ргїа. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆ во  хра́мѣ: повсю́дꙋ же шестери́къ, во и҆́нъ де́нь. 
Тропа́рь, гла́съ а҃: 
Послꙋша́нїѧ до́брый рачи́тель бы́въ, преподо́бне ні́кѡне  приснопа́мѧтне: цр҃ковь бо прекра́снꙋ ст҃ы́ѧ трⷪ҇цы, въ  похвалꙋ̀ ѻ҆ц҃ꙋ̀ твоемꙋ̀ воздви́глъ є҆сѝ. тѣ́мже и҆ мы̀  ча̑да твоѧ̑ любо́вїю вопїе́мъ тѝ: сла́ва да́вшемꙋ тѝ  крѣ́пость, сла́ва вѣнча́вшемꙋ тѧ̀, сла́ва дѣ́йствꙋющемꙋ  тобо́ю всѣ̑мъ и҆сцѣлє́нїѧ. 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Дх҃о́вномꙋ твоемꙋ̀ настоѧ́телю, ѻ҆́тче ні́кѡне,  всѧ́чески прилѣпи́всѧ, и҆ ѿ негѡ̀ наставлѧ́емь, во все́мъ  хрⷭ҇то́ви порабо́тивсѧ, мона́хѡвъ бы́лъ є҆сѝ  чинонача́льникъ, и҆ прпⷣбныхъ сожи́тель, съ ни́миже хрⷭ҇та̀  бг҃а молѝ непреста́ннѡ ѡ҆ всѣ́хъ на́съ. 
и҃і. Ст҃ы́хъ мч҃нкъ, платѡ́на и҆ рѡма́на. 
Стїхи̑ры платѡ́на, гла́съ и҃. Подо́бенъ: Ѽ пресла́внагѡ  чꙋдесѐ! И҆ рѡма́на, гла́съ д҃. Подо́бенъ: Ꙗ҆́кѡ до́блѧ:  Сла́ва, гла́съ ѕ҃: Стра́шныѧ и҆ пресла́вныѧ: На стїхо́внѣ  ѻ҆ктѡ́иха. Тропа́рь, гла́съ д҃: Мч҃нцы твоѝ гдⷭ҇и:  Септе́мврїа въ к҃-й де́нь. На оу҆́трени, Канѡ́нъ ѻ҆ктѡ́иха  є҆ди́нъ, и҆ ст҃ы́хъ два̀. Платѡ́на, гла́съ и҃: Рѡма́на,  гла́съ д҃. По г҃-й пѣ́сни, сѣда́ленъ платѡ́на, гла́съ и҃.  Сла́ва, сѣда́ленъ рѡма́на, гла́съ д҃. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Ст҃а́ѧ твоѧ̀ па́мѧть вселе́ннꙋю весели́тъ, созыва́ющи  вѣ̑рныѧ всѧ̑ въ пречестны́й хра́мъ тво́й: и҆дѣ́же ны́нѣ  ра́достїю совокꙋ́пльшесѧ, пое́мъ въ пѣ́снехъ и҆  свѣ́тлостехъ. сегѡ̀ ра́ди, платѡ́не, вопїе́мъ тѝ:  ꙗ҆зы́ческагѡ наше́ствїѧ и҆зба́ви гра́дъ тво́й, ст҃е. 
(с. рк҃ѳ ѡ҆б.) 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, платѡ́на. На стїхо́внѣ ѻ҆ктѡ́иха. 
ѳ҃і. Ст҃а́гѡ прⷪ҇ро́ка а҆вді́а: И҆ ст҃а́гѡ мч҃нка  варлаа́ма. 
А҆ллилꙋ́їа, и҆лѝ тропа́рь. Стїхи̑ры прⷪ҇ро́ка, гла́съ  а҃. Подо́бенъ: Всехва́льнїи мч҃нцы: и҆ мч҃нка, гла́съ д҃.  Подо́бенъ: Ꙗ҆́кѡ до́блѧ: На стїхо́внѣ ѻ҆ктѡ́иха. Тропа́рь  мч҃нка: Мч҃нкъ тво́й гдⷭ҇и: Септе́мврїа во в҃-й де́нь. На  оу҆́трени, ѻ҆бы̑чныѧ каѳі̑смы, и҆ сѣда́ленъ ѻ҆ктѡ́иха,  и҆ чте́нїе. Канѡ́нъ ѻ҆ктѡ́иха є҆ди́нъ, и҆ ст҃ы́хъ в҃. По  г҃-й пѣ́сни, сѣда́ленъ прⷪ҇ро́ка, гла́съ а҃. Сла́ва,  мч҃нка, гла́съ д҃. По ѕ҃-й пѣ́сни, 
Конда́къ мч҃нка, гла́съ д҃. Подо́бенъ: Ꙗ҆ви́лсѧ є҆сѝ: 
Ꙗ҆ви́лсѧ є҆сѝ преꙋдивле́нъ крѣ́постїю, всесожже́нїѧ  лїва́нъ бл҃гово́ненъ себѐ прине́слъ є҆сѝ же́ртвꙋ хрⷭ҇тꙋ̀  и҆ вѣне́цъ по́чести прїи́мъ, варлаа́ме, при́снѡ молѝ за  ны̀ страда́льче. 
🕃 Въ то́йже де́нь прпⷣбныхъ ѻ҆тє́цъ на́шихъ,  варлаа́ма, и҆ і҆ѡаса́фа царе́вича вели́кїѧ і҆нді́и. 
Пра́здникъ, и҆дѣ́же хра́мъ. 
Тропа́рь, гла́съ д҃: 
Ѿ дх҃о́внагѡ наста́вника наꙋчи́всѧ, царю̀ і҆ѡаса́фе,  бг҃а позна́ти: креще́нїемъ же просвѣти́всѧ, лю́ди къ  вѣ́рѣ ѡ҆брати́лъ є҆сѝ, и҆ ѻ҆тцꙋ̀ твоемꙋ̀ ѿ кꙋпѣ́ли  прїи́мникъ бы́въ, ца́рство ѡ҆ста́вивъ, пꙋсты́ню дости́глъ  є҆сѝ, и҆ въ не́й трꙋдолю́бнѣ подвиза́лсѧ є҆сѝ: молѝ  хрⷭ҇та̀ бг҃а со оу҆чи́телемъ твои́мъ варлаа́момъ, сп҃сти́сѧ  дꙋша́мъ на́шымъ. 
Конда́къ, гла́съ и҃: 
Вѣ́дый твоѐ и҆з̾ младе́нства бл҃го́е и҆зволе́нїе,  і҆ѡаса́фе, є҆ди́нъ сердцевѣ́децъ бг҃ъ, и҆ ѿ ца́рствїѧ  земна́гѡ въ мона́шеское пребыва́нїе (с. р҃л) приведы́й тѧ̀,  вели́комꙋ варлаа́мꙋ послѣ́довати сподо́би. съ ни́мже и҆  ны́нѣ го́рнїй і҆ерꙋсали́мъ всесвѣ́тлый ѻ҆те́чество  и҆мѣ́ѧ, жела́емыѧ добро́ты краснѡ̀ наслажда́ѧсѧ ст҃ы́ѧ  трⷪ҇цы. мо́лимъ тѧ̀ ца́рскаѧ красото̀, помина́й на́съ  вѣ́рою чтꙋ́щыѧ тѧ̀. 
к҃. Предпра́зднство во хра́мъ вхо́да прест҃ы́ѧ бцⷣы: И҆  прпⷣбнагѡ ѻ҆тца̀ на́шегѡ григо́рїа декаполі́та: И҆ во  ст҃ы́хъ ѻ҆тца̀ на́шегѡ про́кла, а҆рхїепⷭ҇кпа  кѡнстанті́нѧ гра́да. 
Стїхи̑ры предпра́зднства г҃, гла́съ а҃. Подо́бенъ:  Нбⷭ҇ныхъ чинѡ́въ: Свѣщенѡ́сицы дѣ̑вы: И҆ ст҃а́гѡ григо́рїа  г҃, гла́съ и҆ подо́бенъ то́йже. Сла́ва, и҆ ны́нѣ,  предпра́зднства, гла́съ д҃: Дне́сь бг҃овмѣсти́мый хра́мъ:  А҆́ще въ пѧто́къ ве́чера, Сла́ва, предпра́зднства, И҆  ны́нѣ, догма́тїкъ гла́са. На стїхо́внѣ стїхи̑ры ст҃а́гѡ  про́кла, гла́съ д҃. Подо́бенъ: Да́лъ є҆сѝ зна́менїе: съ  припѣ́вы є҆гѡ̀. а҃-й, Чⷭ҇тна̀ пред̾ гдⷭ҇емъ: в҃:  Сщ҃е́нницы твоѝ ѡ҆блекꙋ́тсѧ въ пра́вдꙋ: Сла́ва, и҆ ны́нѣ,  предпра́зднства, гла́съ д҃: Прїиди́те всѝ вѣ́рнїи: 
Тропа́рь, гла́съ д҃: 
Бж҃е ѻ҆тє́цъ на́шихъ, творѧ́й при́снѡ съ на́ми по  твое́й кро́тости, не ѡ҆ста́ви млⷭ҇ть твою̀ ѿ на́съ, но  мл҃твами и҆́хъ въ ми́рѣ оу҆пра́ви живо́тъ на́шъ. 
Сла́ва, и҆ ны́нѣ, предпра́зднства. 
Тропа́рь, гла́съ то́йже: 
Ра́дость пред̾ѡбрꙋча́етъ всѣ̑мъ а҆́нна ны́нѣ, печа́ли  сопроти́вный пло́дъ прозѧ́бши є҆ди́нꙋ приснодв҃ꙋ, ю҆́же и҆  приво́дитъ, мл҃твы и҆сполнѧ́ющи, дне́сь веселѧ́щисѧ въ  хра́мъ гдⷭ҇е́нь, ꙗ҆́кѡ сꙋ́щїй хра́мъ бг҃а сло́ва, и҆ мт҃рь  чи́стꙋю. 
На повече́рїи, по трист҃о́мъ конда́къ предпра́зднства  є҆ди́нъ. На оу҆́трени, на Бг҃ъ гдⷭ҇ь, тропа́рь  предпра́зднства, (с. р҃д ѡ҆б.) два́жды. Сла́ва, ст҃ы́хъ: И҆  ны́нѣ, предпра́зднства: И҆ ѻ҆бы̑чныѧ каѳі̑смы. Сѣда́льны  предпра́зднства. Канѡ́нъ предпра́зднства, со і҆рмосо́мъ на  ѕ҃, гла́съ д҃: и҆ ст҃ы́хъ два̀ канѡ́на. Григо́рїа гла́съ и҃:  Про́кла гла́съ а҃. По г҃-й пѣ́сни, 
Конда́къ григо́рїа, гла́съ г҃: 
Свѣ́тлое тѧ̀ со́лнце цр҃ковь познава́етъ,  добродѣ́телей красота́ми, и҆ и҆сцѣле́нїй лꙋча́ми, всѣ́хъ  просвѣща́ѧ хрⷭ҇то́въ оу҆го́дниче. тѣ́мже пра́зднꙋемъ  честнꙋ́ю па́мѧть твою̀, и҆ почита́емъ по́двиги твоѧ̑,  всебл҃же́нне ѻ҆́тче, премꙋ́дре григо́рїе. 
Конда́къ про́кла, гла́съ д҃: Подо́бенъ: Ꙗ҆ви́лсѧ  є҆сѝ: 
Досто́йнѡ дне́сь торжествꙋ́етъ всѣ́хъ градѡ́въ  честнѣ́йшїй вои́стиннꙋ, въ честно́мъ представле́нїи  твое́мъ, ѻ҆́тче ѻ҆тцє́въ про́кле мꙋ́дре. 
И҆ сѣда́ленъ григо́рїа, гла́съ д҃. Сла́ва, про́кла,  гла́съ г҃: И҆ ны́нѣ, предпра́зднства, гла́съ а҃. По ѕ҃-й  пѣ́сни, 
Конда́къ предпра́зднства, гла́съ д҃. Подо́бенъ:  Ꙗ҆ви́лсѧ є҆сѝ: 
Весе́лїѧ дне́сь вселе́ннаѧ и҆спо́лнисѧ всѧ̀, въ  бл҃гознамени́томъ пра́здницѣ бцⷣы зовꙋ́щи: та̀ є҆́сть  сѣ́нь нбⷭ҇наѧ. 
И҆ і҆́косъ. По ѳ҃-й пѣ́сни, свѣти́ленъ григо́рїа.  Сла́ва, и҆ ны́нѣ, предпра́зднства. На стїхо́внѣ стїхи̑ры  предпра́зднства, гла́съ а҃: Подо́бенъ: Нбⷭ҇ныхъ чинѡ́въ: Съ  припѣ́вы: а҃-й, Приведꙋ́тсѧ цр҃ю̀ дѣ̑вы: в҃-й, Приведꙋ́тсѧ  въ весе́лїи и҆ ра́дованїи: Сла́ва, и҆ ны́нѣ: гла́съ то́йже:  Да ра́дꙋетсѧ дне́сь нб҃о свы́ше: На лїтꙋргі́и, бл҃жє́нна  предпра́зднства, пѣ́снь г҃-ѧ и҆ ѕ҃-ѧ. По вхо́дѣ глаго́лемъ  тропа́рь хра́ма хрⷭ҇то́ва, и҆дѣ́же хра́мъ: И҆ тропа́рь  предпра́зднства: И҆ хра́ма ст҃а́гѡ: И҆ ст҃ы́хъ ѻ҆́бщїй.  Та́же конда́къ хра́ма хрⷭ҇то́ва, и҆дѣ́же є҆́сть, и҆ хра́ма  ст҃а́гѡ, и҆ григо́рїа. Сла́ва, про́кла: И҆ ны́нѣ,  предпра́зднства. Прокі́менъ, гла́съ а҃: Оу҆ста̀ моѧ̑  возглаго́лютъ премꙋ́дрость: (с. рл҃а) Сті́хъ: Оу҆слы́шите  сїѧ̑ всѝ ꙗ҆зы́цы: А҆по́столъ днѐ, и҆ оу҆́трешнїй под̾  зача́ло. Та́же ст҃а́гѡ, ко є҆вре́ємъ, зача́ло ти҃і:  Тако́въ на́мъ подоба́ше: А҆ллилꙋ́їа, гла́съ в҃: Оу҆ста̀  првⷣнагѡ: Сті́хъ: Зако́нъ бг҃а є҆гѡ̀: Та́кожде и҆  є҆ѵⷢ҇лїе днѐ, и҆ оу҆́треннее, под̾ зача́ло: И҆ ст҃а́гѡ,  ѿ і҆ѡа́нна, зача́ло л҃ѕ: А҆́зъ є҆́смь две́рь:  Прича́стенъ: Въ па́мѧть вѣ́чнꙋю: 
🕅 Подоба́етъ вѣ́дати: ꙗ҆́кѡ а҆́ще слꙋчи́тсѧ  предпра́зднство вхо́да прест҃ы́ѧ бцⷣы въ недѣ́лю. Въ  сꙋббѡ́тꙋ, на ма́лѣй вече́рни, стїхи̑ры воскрⷭ҇ны, и҆ бцⷣы  по ѻ҆бы́чаю. На вели́цѣй вече́рни, по ѻ҆бы́чаю каѳі́сма.  На Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ  а҃, и҆ предпра́зднства г҃: И҆ прпⷣбнагѡ григо́рїа, г҃.  Сла́ва, предпра́зднства: И҆ ны́нѣ, бг҃оро́диченъ а҃,  гла́са. На лїті́и, ѻ҆бы́чное. На стїхо́внѣ стїхи̑ры  воскрⷭ҇ны. Сла́ва, и҆ ны́нѣ, предпра́зднства. На  бл҃гослове́нїи хлѣ́бѡвъ тропа́рь: Бцⷣе дв҃о ра́дꙋйсѧ:  три́жды. [зрѝ] А҆́ще ли нѣ́сть бдѣ́нїѧ, глаго́лемъ  тропа́рь воскрⷭ҇нъ. 
Сла́ва, тропа́рь григо́рїа, гла́съ г҃: 
Ѡ҆́бразъ бы́лъ є҆сѝ воздержа́нїѧ бж҃е́ственнымъ дх҃омъ  всѧ̑ просвѣти́въ, правовѣ́рїѧ тече́нїе соверши́лъ є҆сѝ,  оу҆че́нїемъ мі́ръ просвѣти́лъ є҆сѝ, и҆ ѕловѣ́рныхъ  ѡ҆бличи́лъ є҆сѝ смы́слы: ѻ҆́тче прпⷣбне григо́рїе,  хрⷭ҇та̀ бг҃а молѝ, дарова́ти на́мъ ве́лїю млⷭ҇ть. 
И҆ ны́нѣ, предпра́зднства. На Бг҃ъ гдⷭ҇ь: тропа́рь  воскрⷭ҇нъ, два́жды: Сла́ва, григо́рїа. И҆ ны́нѣ,  предпра́зднства. По каѳі́смахъ, сѣда́льны воскрⷭ҇ны, и҆  бг҃оро́дичны и҆́хъ. Полѷеле́й, и҆ тропарѝ: А҆́гг҃льскїй  собо́ръ: є҆ктенїа̀. Ѵ҆пакоѝ гла́са. Степє́нна.  Прокі́менъ, є҆ѵⷢ҇лїе воскрⷭ҇но, и҆ прѡ́чаѧ. Канѡ́нъ  воскрⷭ҇нъ со і҆рмосо́мъ на д҃. и҆ бцⷣы на в҃: и҆  предпра́зднства на д҃: и҆ прпⷣбнагѡ григо́рїа (с. рл҃а  ѡ҆б.) на д҃. Катава́сїа: Ѿве́рзꙋ оу҆ста̀ моѧ̑: По г҃-й  пѣ́сни, конда́къ и҆ і҆́косъ предпра́зднства, и҆ конда́къ  григо́рїа. Сла́ва, сѣда́ленъ є҆гѡ̀: И҆ ны́нѣ,  предпра́зднства. По ѕ҃-й пѣ́сни, конда́къ воскрⷭ҇нъ, и҆  і҆́косъ. На ѳ҃-й пѣ́сни, пое́мъ Чⷭ҇тнѣ́йшꙋю: Свѣти́ленъ  воскрⷭ҇нъ. Сла́ва, григо́рїа: И҆ ны́нѣ, предпра́зднства. На  хвали́техъ стїхи̑ры воскрⷭ҇ны д҃: и҆ предпра́зднства,  подо́бны трѝ, пи́саны на стїхо́внѣ: И҆ самогла́сенъ и҆́хъ  съ припѣ́вы. Сла́ва, стїхи́ра є҆ѵⷢ҇льскаѧ: И҆ ны́нѣ:  Пребл҃гослове́нна є҆сѝ: Славосло́вїе вели́кое. По  трист҃о́мъ, тропа́рь воскрⷭ҇нъ то́чїю. Є҆ктенїа̀. И҆  ѿпꙋ́стъ. И҆ ча́съ а҃-й. На а҃-мъ часѣ̀, тропа́рь  воскрⷭ҇нъ. Сла́ва, предпра́зднства. И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ предпра́зднства: На г҃- мъ часѣ̀, тропа́рь воскрⷭ҇нъ. Сла́ва, григо́рїа: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ воскрⷭ҇нъ.  Та́кожде и҆ на про́чихъ часѣ́хъ, конда́къ воскрⷭ҇нъ, и҆  предпра́зднства, глаго́лемъ премѣнѧ́юще. На лїтꙋргі́и,  бл҃жє́нна гла́са, на ѕ҃: И҆ предпра́зднства, пѣ́снь г҃-ѧ  на д҃. По вхо́дѣ тропа́рь воскрⷭ҇нъ, и҆ предпра́зднства: И҆  хра́ма ст҃а́гѡ. Та́же тропа́рь, григо́рїа: Конда́къ  воскрⷭ҇нъ, и҆ хра́ма, Сла́ва, григо́рїа: И҆ ны́нѣ,  предпра́зднства. Прокі́менъ, а҆по́столъ, а҆ллилꙋ́їа,  є҆ѵⷢ҇лїе, и҆ прича́стенъ, пре́жде воскрⷭ҇нъ, и҆ пото́мъ  ст҃а́гѡ. Слꙋ́жба прпⷣбническаѧ. 
комм. Ст҃а́гѡ же про́кла слꙋ́жба пое́тсѧ, є҆гда̀  разсꙋ́дитъ є҆кклисїа́рхъ. 
Тропа́рь про́кла, гла́съ, д҃: 
И҆́же бж҃е́ственнымъ нача́ломъ премꙋ́дрости, стра́хомъ  гдⷭ҇нимъ оу҆тве́рждсѧ, ѿтꙋ́дꙋ сщ҃е́нными восхожде́нїи  возше́лъ є҆сѝ во оу҆чени́чество златоꙋ́ста, и҆  а҆рхїере́йскагѡ тогѡ̀ прⷭ҇то́ла досто́инъ бы́въ чистоты̀  добро́тами, а҆пⷭ҇льскимъ пра́вилѡмъ себѐ воѡбрази́въ не  себѣ̀ живы́й, но хрⷭ҇тꙋ̀ и҆ ста́дꙋ твоемꙋ̀. тѣ́мъ въ  нетлѣ́нный (с. рл҃в) живо́тъ а҆пⷭ҇льски всели́лсѧ є҆сѝ,  і҆ера́рше про́кле: молѝ хрⷭ҇та̀ бг҃а сп҃сти́сѧ дꙋша́мъ  на́шымъ. 
к҃а. 🕀 Вхо́дъ во хра́мъ прест҃ы́ѧ влⷣчцы  на́шеѧ бцⷣы и҆ приснодв҃ы мр҃і́и. 
Соверша́емъ бдѣ́нїе, ꙗ҆́коже и҆ въ про́чихъ  влады́чнихъ пра́здницѣхъ. 
На ма́лѣй вече́рни, стїхи̑ры пра́здника, на д҃, гла́съ  а҃. Подо́бенъ: Нбⷭ҇ныхъ чинѡ́въ: Ѿ гдⷭ҇а прїи́мше  ѡ҆бѣща̑нїѧ: Сла́ва, и҆ ны́нѣ, гла́съ и҃: Дв҃дъ  провозглаша́ше: На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: Двє́ри нбⷭ҇ныѧ: съ припѣ́вы  и҆́хъ: а҃-й, Приведꙋ́тсѧ цр҃ю̀ дѣ̑вы: в҃-й, Приведꙋ́тсѧ въ  весе́лїи и҆ ра́дованїи: Сла́ва, и҆ ны́нѣ, гла́съ, и҆  подо́бенъ то́йже: Свѣ́тъ тѧ̀ трисїѧ́нный: 
Тропа́рь, гла́съ д҃: 
Дне́сь бл҃говоле́нїѧ бж҃їѧ пред̾ѡбраже́нїе, и҆  человѣ́кѡмъ сп҃се́нїѧ проповѣ́данїе, въ хра́мѣ бж҃їи  ꙗ҆́снѡ дв҃а ꙗ҆влѧ́етсѧ, и҆ хрⷭ҇та̀ всѣ̑мъ  предвозвѣща́етъ. то́й и҆ мы̀ велегла́снѡ возопїи́мъ:  ра́дꙋйсѧ смотре́нїѧ зижди́телева и҆сполне́нїе. 
Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  по ѻ҆бы́чномъ ѱалмѣ̀ пое́мъ: Бл҃же́нъ мꙋ́жъ: а҃-й  а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ а҃.  Подо́бенъ: Ѽ ди́внагѡ чꙋдесѐ! Дне́сь вѣ́рнїи  ликовствꙋ́емъ: И҆́ны стїхи̑ры, гла́съ д҃. Подо́бенъ: Ꙗ҆́кѡ  до́блѧ: Во ст҃ы́хъ ст҃а́ѧ: Сла́ва, и҆ ны́нѣ, гла́съ и҃: По  ржⷭ҇твѣ̀ твое́мъ: Вхо́дъ, прокі́менъ днѐ. И҆ чтє́нїѧ г҃:  а҃-е, И҆схо́да: Глаго́ла гдⷭ҇ь къ мѡѷсе́ю: в҃-е, Ца́рствъ  тре́тїихъ: Бы́сть ꙗ҆́кѡ совершѝ соломѡ́нъ: г҃,  Прⷪ҇ро́чества і҆езекі́илева: Та́кѡ глаго́летъ гдⷭ҇ь: бꙋ́детъ  ѿ днѐ ѻ҆сма́гѡ: На лїті́и (с. рл҃в ѡ҆б.) стїхи̑ры,  гла́съ а҃, самогла́сны: Да ра́дꙋетсѧ дне́сь нб҃о свы́ше:  Сла́ва, и҆ ны́нѣ, гла́съ є҃: Возсїѧ̀ де́нь ра́достенъ: На  стїхо́внѣ стїхи̑ры, гла́съ є҃. Подо́бенъ: Ра́дꙋйсѧ:  Ра́дꙋетсѧ нб҃о и҆ землѧ̀: съ припѣ́вы и҆́хъ. Сла́ва, и҆  ны́нѣ, гла́съ ѕ҃: Дне́сь собо́ри вѣ́рныхъ: На  бл҃гослове́нїи хлѣ́бѡвъ тропа́рь, гла́съ д҃: Дне́сь  бл҃говоле́нїѧ бж҃їѧ: три́жды: пи́санъ на ма́лѣй вече́рни.  А҆́ще же нѣ́сть бдѣ́нїѧ, зрѝ полꙋ́нощницы септе́мврїа во  и҃-й де́нь. На оу҆́трени, по шестоѱа́лмїи, На Бг҃ъ гдⷭ҇ь:  Тропа́рь пра́здника три́жды. И҆ ѻ҆бы̑чныѧ каѳі̑смы, и҆  сѣда́льны пра́здника. и҆ чтє́нїѧ во є҆ѵⷢ҇лїи толково́мъ.  Та́же полѷеле́й пра́здника. И҆ даю́тсѧ свѣщы̀ бра́тїи. И҆  сѣда́ленъ, гла́съ и҃. Сла́ва, и҆ ны́нѣ, то́йже: и҆  чте́нїе. Та́же степє́нна, а҃-й а҆нтїфѡ́нъ д҃-гѡ гла́са.  Прокі́менъ пра́здника, гла́съ то́йже: Слы́ши дщѝ и҆ ви́ждь,  и҆ приклонѝ оу҆́хо твоѐ. Сті́хъ: Ѿры́гнꙋ се́рдце моѐ  сло́во бл҃го: Всѧ́кое дыха́нїе: Є҆ѵⷢ҇лїе лꙋкѝ, зача́ло д҃:  Воста́вши мр҃їа́мъ: По н҃-мъ ѱалмѣ̀: Вмѣ́стѡ Мл҃твами  бцⷣы: Сла́ва, гла́съ в҃: Дне́сь хра́мъ ѡ҆дꙋшевле́нный: И҆  ны́нѣ, то́йже. Та́же, Поми́лꙋй мѧ̀ бж҃е: Стїхи́ра, гла́съ  д҃: Дне́сь бг҃овмѣсти́мый хра́мъ: и҆ прѡ́чаѧ. Канѡ́на два̀:  є҆ди́нъ д҃-гѡ гла́са: дрꙋгі́й а҃-гѡ гла́са: і҆рмосы̀  ѻ҆бою̀ канѡ́нѡвъ по два́жды. Тропарѝ на в҃і, ꙗ҆́коже  бы́ти и҆̀мъ со і҆рмосы̀ на ѕ҃і. Катава́сїа: хрⷭ҇то́съ  ражда́етсѧ: ѻ҆́ба ли̑ка вкꙋ́пѣ. [зрѝ] [Ѿ сегѡ̀ днѐ  катава́сїа сїѧ̀ пое́тсѧ, до а҃-гѡ днѐ і҆аннꙋа́рїа.] По г҃-й  пѣ́сни, сѣда́ленъ, гла́съ д҃. Подо́бенъ: Оу҆диви́сѧ:  Возопі́й дв҃де: Сла́ва, и҆ ны́нѣ: Непоро́чнаѧ а҆́гница: И҆  чте́нїе. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Пречⷭ҇тый хра́мъ сп҃совъ, многоцѣ́нный черто́гъ и҆  дв҃а, сщ҃е́нное сокро́вище сла́вы бж҃їѧ, дне́сь вво́дитсѧ въ  до́мъ гдⷭ҇ень, (с. рл҃г) бл҃года́ть совводѧ́щи, ꙗ҆́же въ  дс҃ѣ бж҃е́ственномъ, ю҆́же воспѣва́ютъ а҆́гг҃ли бж҃їи:  сїѧ̀ є҆́сть селе́нїе нбⷭ҇ное. 
И҆ і҆́косъ. и҆ чте́мъ про́логъ. На ѳ҃-й пѣ́сни  вжига́ютъ свѣщы̀ бра́тїѧ: Чⷭ҇тнѣ́йшꙋю же не пое́мъ, но  пое́мъ припѣ́въ пра́здника: А҆́гг҃ли вхожде́нїе пречⷭ҇тыѧ:  И҆ і҆рмо́съ: Ꙗ҆́кѡ ѡ҆дꙋшевле́нномꙋ бж҃їю кївѡ́тꙋ: Подо́бнѣ  и҆ дрꙋгі́й ли́къ то́йже припѣ́въ, и҆ і҆рмо́съ: и҆ къ  тропарє́мъ то́йже припѣ́въ. Посе́мъ припѣ́въ дрꙋга́гѡ  канѡ́на: Велича́й дꙋшѐ моѧ̀ приведе́ннꙋю во хра́мъ гдⷭ҇ень:  И҆ і҆рмо́съ: Свѣтоно́сный ѻ҆́блакъ: два́жды: И҆ къ  про́чымъ тропарє́мъ то́йже припѣ́въ. Та́же на схо́дѣ  ѻ҆́ба ли̑ка пою́тъ средѝ цр҃кве пе́рвый припѣ́въ. И҆  катава́сїа: Та́инство стра́нное: И҆ покло́нъ. Свѣти́ленъ  пра́здника, три́жды. На хвали́техъ стїхи̑ры, на д҃: гла́съ  а҃-й. Подо́бенъ: Нбⷭ҇ныхъ чинѡ́въ: Свѣщенѡ́сицы дѣ̑вы:  Сла́ва, и҆ ны́нѣ, гла́съ в҃: Дне́сь во хра́мъ приво́дитсѧ:  Славосло́вїе вели́кое. По трист҃о́мъ тропа́рь пра́здника,  є҆ктєнїѝ, и҆ ѿпꙋ́стъ. И҆ пое́мъ стїхи́рꙋ самогла́снꙋ,  пра́здника. [зрѝ] И҆ дае́тсѧ ст҃ы́й є҆ле́й бра́тїи ѿ  канді́ла пра́здника, ꙗ҆́коже оу҆каза́сѧ септе́мврїа въ  к҃ѕ-й де́нь, и҆ ча́съ а҃-й. На а҃-мъ часѣ̀, тропа́рь  пра́здника. По трист҃о́мъ конда́къ пра́здника, и҆ про́чее,  и҆ соверше́нный ѿпꙋ́стъ. На лїтꙋргі́и, бл҃жє́нна, ѿ  канѡ́на пѣ́снь г҃-ѧ, д҃-гѡ гла́са: и҆ ѕ҃-ѧ, а҃-гѡ гла́са,  на и҃. По вхо́дѣ тропа́рь пра́здника. Сла́ва, и҆ ны́нѣ,  конда́къ пра́здника. Прокі́менъ, гла́съ г҃, пѣ́снь бцⷣы:  Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на  смире́нїе рабы̀ своеѧ̀: А҆по́столъ ко є҆вре́ємъ, зача́ло  т҃к: И҆мѣ́ѧше пе́рваѧ ски́нїа: А҆ллилꙋ́їа, гла́съ и҃:  Слы́ши дщѝ и҆ ви́ждь и҆ приклонѝ оу҆́хо твоѐ. Сті́хъ:  Лицꙋ̀ твоемꙋ̀ помолѧ́тсѧ бога́тїи лю́дстїи. Є҆ѵⷢ҇лїе лꙋкѝ,  зача́ло н҃д: Вни́де і҆и҃съ въ (с. рл҃г ѡ҆б.) ве́сь нѣ́кꙋю:  Прича́стенъ: Ча́шꙋ сп҃се́нїѧ: Вѣ́стно бꙋ́ди, Ꙗ҆́кѡ  пра́зднꙋетсѧ пра́здникъ се́й, є҃ дне́й.. 
🕅 Подоба́етъ вѣ́дати, ꙗ҆́кѡ а҆́ще слꙋчи́тсѧ  пра́здникъ введе́нїѧ бцⷣы въ недѣ́лю. Въ сꙋббѡ́тꙋ на  ма́лѣй вече́рни, на Гдⷭ҇и воззва́хъ, стїхи̑ры воскрⷭ҇ны,  гла́са д҃. Сла́ва, и҆ ны́нѣ, пра́здника, и҆́же на Гдⷭ҇и  воззва́хъ, ма́лыѧ вече́рни. На стїхо́внѣ стїхи́ра воскрⷭ҇на  є҆ди́на, та́же пра́здника стїхо́вна вели́кїѧ вече́рни, со  стїхѝ пра́здничными. Сла́ва, и҆ ны́нѣ, пра́здника.  Тропа́рь воскрⷭ҇нъ. Сла́ва, и҆ ны́нѣ, пра́здника. Посе́мъ  є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, на  Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ а҃:  и҆ пра́здника ѕ҃. Сла́ва, и҆ ны́нѣ, пра́здника. Посе́мъ  вхо́дъ. Прокі́менъ днѐ, и҆ чтє́нїѧ пра́здника г҃. На  лїті́и стїхи̑ры, и҆ Сла́ва, и҆ ны́нѣ, пра́здника: Возсїѧ̀  де́нь: На стїхо́внѣ стїхи̑ры воскрⷭ҇ны. Сла́ва, и҆ ны́нѣ,  пра́здника. На бл҃гослове́нїи хлѣ́бѡвъ тропа́рь пра́здника  три́жды. и҆ чте́нїе въ посла́нїихъ а҆пⷭ҇льскихъ. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды.  Сла́ва, и҆ ны́нѣ, пра́здника. По ѻ҆бы́чныхъ каѳі́смахъ,  сѣда́льны воскрⷭ҇ны съ бг҃оро́дичны и҆́хъ. И҆ чте́нїе во  є҆ѵⷢ҇лїи толково́мъ. Та́же, полѷеле́й, и҆ тропарѝ:  А҆́гг҃льскїй собо́ръ: ѵ҆пакоѝ, гла́са: и҆ сѣда́льны всѝ  пра́здника, по є҆ди́ножды. Сла́ва, и҆ ны́нѣ, пра́здника,  и҆́же по полѷеле́и сѣда́ленъ, и҆ чте́нїе пра́здника.  Степє́нна гла́са. Прокі́менъ, и҆ є҆ѵⷢ҇лїе пра́здника.  Та́же, Воскрⷭ҇нїе хрⷭ҇то́во: ѱало́мъ н҃: и҆ цѣлова́нїе  є҆ѵⷢ҇лїа по ѻ҆бы́чаю. Та́же, Сла́ва, припѣ́въ:  пра́здника. И҆ ны́нѣ, то́йже, и҆ стїхи́ра пра́здника.  Канѡ́нъ воскрⷭ҇нъ со і҆рмосо́мъ на д҃: и҆ бцⷣы два̀: и҆  пра́здника ѻ҆́ба канѡ́на на и҃. Катава́сїа, хрⷭ҇то́съ  ражда́етсѧ: ѻ҆́ба ли̑ка вкꙋ́пѣ. (с. рл҃д) По г҃-й пѣ́сни,  конда́къ и҆ і҆́косъ воскрⷭ҇нъ: и҆ сѣда́ленъ пра́здника,  два́жды. и҆ чте́нїе пра́здника. По ѕ҃-й пѣ́сни, конда́къ и҆  і҆́косъ пра́здника. И҆ чте́нїе въ про́лозѣ. На ѳ҃-й пѣ́сни  припѣ́вѡвъ не пое́мъ, но Чⷭ҇тнѣ́йшꙋю: Свѣти́ленъ  воскрⷭ҇нъ. Сла́ва, и҆ ны́нѣ, пра́здника. На хвали́техъ  стїхи̑ры воскрⷭ҇ны, д҃: и҆ пра́здника д҃, со стїхѝ  пра́здничными. Сла́ва, пра́здника: И҆ ны́нѣ,  Пребл҃гослове́нна є҆сѝ бцⷣе дв҃о: Та́же, славосло́вїе  вели́кое. По трист҃о́мъ, тропа́рь воскрⷭ҇нъ то́чїю, и҆  є҆ктєнїѝ, и҆ ѿпꙋ́стъ. Та́же стїхи́ра є҆ѵⷢ҇льскаѧ, и҆  ѡ҆глаше́нїе, и҆ ѻ҆бы́чное и҆схожде́нїе, и҆ ча́съ а҃-й, въ  притво́рѣ. На часѣ́хъ, тропа́рь воскрⷭ҇нъ: Сла́ва,  тропа́рь пра́здника: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, конда́къ воскрⷭ҇нъ. Та́кожде и҆ на всѣ́хъ  часѣ́хъ кондакѝ премѣнѧ́юще глаго́лемъ. На лїтꙋргі́и,  бл҃жє́нна воскрⷭ҇на гла́са на ѕ҃: и҆ пра́здника пѣ́снь г҃,  на д҃. По вхо́дѣ тропа́рь воскрⷭ҇нъ, и҆ пра́здника. Сла́ва,  конда́къ воскрⷭ҇нъ. И҆ ны́нѣ, пра́здника. Прокі́менъ,  а҆по́столъ, а҆ллилꙋ́їа, є҆ѵⷢ҇лїе и҆ прича́стенъ, пре́жде  днѐ, и҆ пра́здника. 
🕅 Подоба́етъ вѣ́дати, а҆́ще слꙋчи́тсѧ  попра́зднство вхо́да бцⷣы въ недѣ́лю, и҆ ст҃ы́й  пра́зднꙋетсѧ на д҃, и҆лѝ на ѕ҃. Въ сꙋббѡ́тꙋ на ма́лѣй  вече́рни, стїхи̑ры воскрⷭ҇ны, и҆ бцⷣѣ, по ѻ҆бы́чаю. На  вели́цѣй вече́рни, по стїхосло́вїи, на Гдⷭ҇и воззва́хъ,  стїхи̑ры воскрⷭ҇ны г҃, и҆ а҆нато́лїевъ а҃, и҆ пра́здника г҃,  тогѡ̀ днѐ рѧдѡвы́ѧ, и҆ ст҃а́гѡ мине́и г҃. А҆́ще ли пое́тсѧ  ст҃ы́й на ѕ҃, и҆лѝ є҆мꙋ́же и҆ полѷеле́й, и҆ пое́мъ  стїхи̑ры воскрⷭ҇ны г҃: и҆ пра́здника г҃: и҆ ст҃а́гѡ д҃.  Сла́ва, ст҃а́гѡ. А҆́ще же нѝ, Сла́ва, пра́здника, И҆  ны́нѣ, бг҃оро́диченъ а҃-гѡ гла́са. Вхо́дъ. Прокі́менъ днѐ.  На лїті́и стїхи̑ры пра́здника, тогѡ̀ днѐ стїхѡ́вныѧ, и҆ (с.  рл҃д ѡ҆б.) ст҃а́гѡ, а҆́ще полѷеле́й. Сла́ва, и҆ ны́нѣ,  пра́здника: А҆́ще ли и҆́мать ст҃ы́й Сла́вꙋ, Сла́ва, ст҃а́гѡ,  И҆ ны́нѣ, пра́здника. На стїхо́внѣ стїхи̑ры воскрⷭ҇ны.  Сла́ва, ст҃а́гѡ, а҆́ще є҆́сть. А҆́ще ли нѝ, Сла́ва, и҆  ны́нѣ, пра́здника. На бл҃гослове́нїи хлѣ́бѡвъ тропа́рь,  Бцⷣе дв҃о: два́жды. и҆ пра́здника є҆ди́ножды. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды:  Сла́ва ст҃а́гѡ, а҆́ще є҆́сть: а҆́ще ли нѝ, Сла́ва, и҆  ны́нѣ, пра́здника. По каѳі́смахъ сѣда́льны воскрⷭ҇ны съ  бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ.  Полѷеле́й и҆ тропарѝ: А҆́гг҃льскїй собо́ръ: ѵ҆пакоѝ.  Степє́нна, и҆ прокі́менъ гла́са. Є҆ѵⷢ҇лїе воскрⷭ҇но: и҆  стїхи́ра воскрⷭ҇на: и҆ про́чее воскрⷭ҇но. Канѡ́нъ воскрⷭ҇нъ,  со і҆рмосо́мъ на д҃: И҆ бцⷣы на в҃: Пра́здника на д҃: и҆  ст҃а́гѡ на д҃. А҆́ще полѷеле́й, канѡ́нъ воскрⷭ҇нъ со  і҆рмосо́мъ на д҃: и҆ пра́здника на д҃: ст҃а́гѡ, на ѕ҃.  Катава́сїа, Хрⷭ҇то́съ ражда́етсѧ: По г҃-й пѣ́сни, конда́къ  пра́здника, и҆ і҆́косъ: и҆ ст҃а́гѡ а҆́ще и҆́мать: и҆  сѣда́ленъ ст҃а́гѡ. Сла́ва, и҆ ны́нѣ, пра́здника: и҆  чте́нїе. По ѕ҃-й пѣ́сни, конда́къ воскрⷭ҇нъ, и҆ і҆́косъ. и҆  чте́мъ про́логъ. На ѳ҃-й пѣ́сни пое́мъ Чⷭ҇тнѣ́йшꙋю:  Свѣти́ленъ воскрⷭ҇нъ: Сла́ва, ст҃а́гѡ, а҆́ще и҆́мать: а҆́ще  ли нѝ, Сла́ва, и҆ ны́нѣ, пра́здника. На хвали́техъ  стїхи̑ры воскрⷭ҇ны д҃: и҆ пра́здника со сла́внымъ д҃,  стїхѡ́вныѧ оу҆́трєннїѧ, со стїхѝ пра́здника. А҆́ще  и҆́мать ст҃ы́й стїхи̑ры на хвали́техъ, и҆ пое́мъ стїхи̑ры  воскрⷭ҇ны д҃: и҆ ст҃а́гѡ со сла́внымъ д҃, съ припѣ́вы  є҆гѡ̀. Сла́ва, стїхи́ра є҆ѵⷢ҇льскаѧ: И҆ ны́нѣ,  Пребл҃гослове́нна є҆сѝ бцⷣе дв҃о: Славосло́вїе вели́кое.  По трист҃о́мъ, тропа́рь воскрⷭ҇нъ то́чїю: И҆ є҆ктєнїѝ. И҆  ѿпꙋ́стъ. И҆ ѡ҆глаше́нїе: И҆ ѻ҆бы́чное и҆схожде́нїе въ  притво́ръ. Та́же ча́съ а҃: На а҃-мъ часѣ̀, тропа́рь  воскрⷭ҇нъ. Сла́ва, тропа́рь пра́здника (с. рл҃є): И҆  ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ  пра́здника. На г҃-мъ часѣ̀, тропа́рь воскрⷭ҇нъ: Сла́ва,  ст҃а́гѡ: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ:  конда́къ воскрⷭ҇нъ. Та́кожде и҆ въ про́чыѧ часы̀ глаго́лемъ  воскрⷭ҇ный тропа́рь всегда̀ съ пра́здничнымъ, и҆ со ст҃а́гѡ  тропаре́мъ премѣнѧ́юще, а҆́ще є҆́сть. А҆ конда́къ  воскрⷭ҇нъ и҆ пра́здника, глаго́лемъ премѣнѧ́юще, а҆́ще  полѷеле́й, и҆ ст҃а́гѡ. На лїтꙋргі́и, бл҃жє́нна гла́са на  ѕ҃: и҆ пра́здника рѧдова́ѧ пѣ́снь, на д҃: А҆́ще ли и҆́мать  ст҃ы́й пѣ́снь во оу҆ста́вѣ, и҆ воскрⷭ҇на на д҃: и҆  пра́здника пѣ́снь рѧдова́ѧ на д҃: и҆ ст҃а́гѡ пѣ́снь ѕ҃, на  д҃. По вхо́дѣ тропа́рь воскрⷭ҇нъ и҆ пра́здника, и҆ хра́ма  ст҃а́гѡ, и҆ ст҃о́мꙋ, а҆́ще и҆́мать. Та́же конда́къ  воскрⷭ҇нъ. Сла́ва, ст҃а́гѡ: И҆ ны́нѣ, пра́здника. А҆́ще ли  не и҆́мать ст҃ы́й тропарѧ̀ и҆ кондака̀: Сла́ва, конда́къ  воскрⷭ҇нъ: И҆ ны́нѣ, конда́къ пра́здника. Прокі́менъ,  а҆по́столъ, А҆ллилꙋ́їа, є҆ѵⷢ҇лїе, и҆ прича́стенъ днѐ, и҆  ст҃а́гѡ, а҆́ще и҆́мать: а҆́ще ли нѝ, то̀ рѧ́дъ недѣ́ли  є҆ди́нъ. 
к҃в. Ст҃а́гѡ а҆пⷭ҇ла фїлимо́на, и҆ и҆̀же съ ни́мъ: 
На Гдⷭ҇и воззва́хъ, стїхи̑ры пра́здника, гла́съ и҃.  Подо́бенъ: Ѽ пресла́внагѡ чꙋдесѐ! И҆ ст҃ы́хъ, гла́съ в҃.  Подо́бенъ: Є҆гда̀ ѿ дре́ва: Сла́ва, и҆ ны́нѣ,  пра́здника, гла́съ а҃: Да ра́дꙋетсѧ дне́сь нб҃о свы́ше: На  стїхо́внѣ стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: съ припѣ́вы и҆́хъ. Сла́ва, и҆ ны́нѣ, гла́съ  то́йже, самогла́сенъ: Дне́сь въ хра́мъ приво́дитсѧ. Тропа́рь  а҆пⷭ҇лѡвъ, гла́съ г҃: А҆пⷭ҇ли ст҃і́и: Ѻ҆ктѡ́врїа въ л҃а-й  де́нь. Сла́ва, и҆ ны́нѣ, пра́здника, и҆ ѿпꙋ́стъ. На  оу҆́трени, на Бг҃ъ гдⷭ҇ь, тропа́рь пра́здника, два́жды,  Сла́ва, а҆пⷭ҇лѡвъ: И҆ ны́нѣ, пра́здника. (с. рл҃є ѡ҆б.) И҆  ѻ҆бы̑чныѧ каѳі̑смы: И҆ сѣда́льны пра́здника. Канѡ́нъ  пра́здника, гла́съ д҃, со і҆рмосо́мъ на и҃: и҆ ст҃ы́хъ на  д҃, гла́съ в҃. По г҃-й пѣ́сни, 
Конда́къ а҆пⷭ҇лѡвъ, гла́съ в҃. Подо́бенъ: Вы́шнихъ  и҆щѧ̀: 
Ꙗ҆́кѡ ѕвѣ́зды всесвѣ̑тлыѧ, просвѣща́ющыѧ концы̀,  а҆пⷭ҇лы хрⷭ҇тѡ́вы восхва́лимъ: фїлимо́на сла́внаго, и҆  а҆рхі́ппа сщ҃е́ннаго, и҆ ѻ҆ни́сїма, и҆ ма́рка, и҆  а҆поллѡ́са, съ ни́миже и҆ а҆пфі́ю всемꙋ́дрꙋю, вопїю́ще:  моли́те непреста́ннѡ ѡ҆ всѣ́хъ на́съ. 
И҆ сѣда́ленъ ст҃ы́хъ, гла́съ и҃: Сла́ва, и҆ ны́нѣ,  пра́здника. По ѕ҃-й пѣ́сни конда́къ пра́здника. По ѳ҃-й  пѣ́сни, свѣти́ленъ пра́здника. Сла́ва, и҆ ны́нѣ, то́йже.  На стїхо́внѣ стїхи̑ры пра́здника, гла́съ ѕ҃. Подо́бенъ:  Тридне́венъ: Съ припѣ́вы. Сла́ва, и҆ ны́нѣ, гла́съ д҃:  Дне́сь бг҃овмѣсти́мый хра́мъ: На лїтꙋргі́и, бл҃жє́нна  пра́здника, пѣ́снь а҃-ѧ, на ѕ҃. По вхо́дѣ тропа́рь хра́ма  хрⷭ҇то́ва. Та́же пра́здника, и҆ хра́ма ст҃а́гѡ: Посе́мъ  ст҃ы́хъ. Та́же, конда́къ хра́ма хрⷭ҇то́ва, и҆лѝ ст҃а́гѡ:  Сла́ва, конда́къ а҆пⷭ҇лѡвъ: И҆ ны́нѣ, пра́здника. [Си́це  глаго́лютсѧ тропарѝ и҆ кондакѝ, и҆ до ѿда́нїѧ, кромѣ̀  недѣ́ли.] Прокі́менъ, гла́съ и҃: Во всю̀ зе́млю и҆зы́де:  Сті́хъ: Нб҃са̀ повѣ́даютъ сла́вꙋ бж҃їю: А҆по́столъ къ  фїлимо́нꙋ посла́нїѧ, послѣдѝ т҃в-гѡ зача́ла: Па́ѵелъ  ю҆́зникъ і҆и҃съ хрⷭ҇то́въ, и҆ тїмоѳе́й бра́тъ, фїлимо́нꙋ  возлю́бленномꙋ: А҆ллилꙋ́їа, гла́съ а҃: И҆сповѣ́дѧтъ нб҃са̀  чꙋдеса̀ твоѧ̑ гдⷭ҇и. Є҆ѵⷢ҇лїе лꙋкѝ, зача́ло и҃: Ꙗ҆вѝ  гдⷭ҇ь и҆ и҆нѣ́хъ се́дмьдесѧтъ: Прича́стенъ: Во всю̀ зе́млю: 
🕃 Въ то́йже де́нь оу҆бїе́нїе ст҃а́гѡ бл҃говѣ́рнагѡ  вели́кагѡ кнѧ́зѧ мїхаи́ла тверска́гѡ. Соверша́етсѧ  собо́ръ є҆гѡ̀ во тве́ри, и҆ и҆дѣ́же хра́мъ є҆гѡ̀. 
(с. рл҃ѕ) 
Тропа́рь, гла́съ и҃: 
Возвы́сивъ оу҆́мъ тво́й къ бг҃ꙋ: и҆ житїѧ̀ со а҆́гг҃лы  возжелѣ́лъ є҆сѝ, тлѣ́ннꙋю сла́вꙋ земнꙋ́ю ѡ҆ста́вилъ  є҆сѝ, бл҃же́нне, и҆ положи́лъ є҆сѝ дꙋ́шꙋ твою̀ за лю́ди  твоѧ̑, воспрїѧ́лъ є҆сѝ вѣне́цъ проти́вꙋ трꙋдѡ́въ твои́хъ,  бг҃омꙋ́дре мїхаи́ле: молѝ хрⷭ҇та̀ бг҃а ѡ҆ чтꙋ́щихъ любо́вїю  ст҃ꙋ́ю па́мѧть твою̀. 
Конда́къ, гла́съ в҃. Подо́бенъ: Вы́шнихъ и҆щѧ̀: 
Вы́шнихъ и҆щѧ̀ и҆ земнꙋ́ю сла́вꙋ презрѣ́въ, це́рковь  бж҃їю ѡ҆багри́лъ є҆сѝ твое́ю кро́вїю, за ню́же и҆  пострада́лъ є҆сѝ, ст҃е мїхаи́ле, заколе́нїе непра́ведное  прїе́мъ веселѧ́сѧ: тѣ́мже со а҆́гг҃лы предстоѧ̀ хрⷭ҇тꙋ̀  бг҃ꙋ, молѝ непреста́ннѡ за всѧ̑ ны. 
к҃г. И҆̀же во ст҃ы́хъ ѻ҆тє́цъ на́шихъ а҆мфїло́хїа,  є҆пⷭ҇кпа і҆коні́йскагѡ, и҆ григо́рїа, є҆пⷭ҇кпа  а҆краганті́йскагѡ. 
Стїхи̑ры а҆мфїло́хїа г҃, гла́съ д҃. Подо́бенъ: Да́лъ  є҆сѝ зна́менїе: И҆ григо́рїа г҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва, и҆ ны́нѣ, пра́здника, гла́съ  д҃: Прїиди́те всѝ вѣ́рнїи: На стїхо́внѣ стїхи̑ры  пра́здника, гла́съ а҃. Подо́бенъ: Нбⷭ҇ныхъ чинѡ́въ: Съ  припѣ́вы и҆́хъ. Сла́ва, и҆ ны́нѣ, гла́съ є҃: Возсїѧ̀  де́нь ра́достенъ: Тропа́рь, гла́съ д҃: Бж҃е ѻ҆тє́цъ  на́шихъ: Сегѡ̀ мѣ́сѧца въ к҃а-й де́нь. Сла́ва, и҆ ны́нѣ,  пра́здника. И҆ ѿпꙋ́стъ. На оу҆́трени, на Бг҃ъ гдⷭ҇ь,  тропа́рь пра́здника, два́жды. Сла́ва, ст҃ы́хъ: И҆ ны́нѣ,  пра́здника. И҆ ѻ҆бы̑чныѧ каѳі̑смы: и҆ сѣда́льны  пра́здника: и҆ чте́нїе. Канѡ́нъ пра́здника со і҆рмосо́мъ на  ѕ҃: И҆ ст҃ы́хъ два̀, на и҃: А҆мфїло́хїа, гла́съ д҃: И҆  григо́рїа, гла́съ и҃. По г҃-й пѣ́сни, конда́къ пра́здника,  и҆ і҆́косъ. 
(с. рл҃ѕ ѡ҆б.) 
Та́же конда́къ григо́рїа, гла́съ д҃. Подо́бенъ:  Ꙗ҆ви́лсѧ є҆сѝ: 
Свѣтолꙋ́чными сїѧ́нїи цр҃ковь ст҃а́гѡ дх҃а  свѣтово́дитъ свѣ́тлое соверша́ющыѧ твоѐ оу҆спе́нїе,  прпⷣбне ѻ҆́тче, всебл҃же́нне григо́рїе. 
И҆ сѣда́ленъ а҆мфїло́хїа, гла́съ д҃. Сла́ва, григо́рїа,  гла́съ и҃. И҆ ны́нѣ, пра́здника. По ѕ҃-й пѣ́сни, 
Конда́къ а҆мфїло́хїа, гла́съ в҃. Подо́бенъ: Вы́шнихъ  и҆щѧ̀: 
Бж҃е́ственный гро́мъ, трꙋба̀ дх҃а, вѣ́ры садодѣ́лателю  и҆ сѣ́чиво є҆ресе́й, і҆ера́рше а҆мфїло́хїе, трⷪ҇цы  оу҆го́дниче вели́кїй, со а҆́гг҃лы предстоѧ̀ при́снѡ, молѝ  непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ а҆мфїло́хїа:  Сла́ва, григо́рїа: И҆ ны́нѣ, пра́здника. На стїхо́внѣ  стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, гла́съ ѕ҃: Дне́сь собо́ри  вѣ́рныхъ: На лїтꙋргі́и, бл҃жє́нна пра́здника, пѣ́снь д҃-ѧ  и҆ є҃-ѧ, на ѕ҃. Прокі́менъ, гла́съ з҃: Чⷭ҇тна̀ пред̾  гдⷭ҇емъ сме́рть прпⷣбныхъ є҆гѡ̀. Сті́хъ: Что̀ возда́мъ  гдⷭ҇еви ѡ҆ всѣ́хъ: А҆по́столъ ко є҆вре́ємъ, зача́ло тл҃д:  Помина́йте наста́вники ва́шѧ: А҆ллилꙋ́їа, гла́съ в҃:  Сщ҃е́нницы твоѝ ѡ҆блекꙋ́тсѧ въ пра́вдꙋ: Сті́хъ: Зако́нъ  бг҃а є҆гѡ̀ въ се́рдцы є҆гѡ̀. Є҆ѵⷢ҇лїе матѳе́а, зача́ло  р҃г: Бди́те оу҆́бѡ, ꙗ҆́кѡ не вѣ́сте: Прича́стенъ:  Ра́дꙋйтесѧ првⷣнїи: 
🕃 Въ то́йже де́нь преставле́нїе ст҃а́гѡ  бл҃говѣ́рнагѡ вели́кагѡ кн҃зѧ а҆леѯа́ндра не́вскагѡ,  и҆ всеѧ̀ рѡссі́и чꙋдотво́рца: 
Соверша́етсѧ собо́ръ, и҆дѣ́же хра́мъ є҆гѡ̀. 
Тропа́рь, гла́съ д҃: 
Ꙗ҆́кѡ бл҃гочести́вагѡ ко́рене пречестна́ѧ ѿра́сль  бы́лъ є҆сѝ, бл҃же́нне а҆леѯа́ндре: ꙗ҆ви́ бо тѧ̀  хрⷭ҇то́съ, ꙗ҆́кѡ нѣ́кое бж҃е́ственное сокро́вище  рѡссі́йстѣй землѝ, но́вагѡ чꙋдотво́рца пресла́вна и҆  бг҃опрїѧ́тна. и҆ дне́сь соше́дшесѧ въ па́мѧть твою̀ вѣ́рою  и҆ (с. рл҃з) любо́вїю, во ѱалмѣ́хъ и҆ пѣ́нїихъ  ра́дꙋющесѧ сла́вимъ гдⷭ҇а, да́вшаго тебѣ̀ бл҃года́ть  и҆сцѣле́нїй. є҆го́же молѝ сп҃стѝ гра́дъ се́й, и҆  держа́вѣ срѡ́дникъ твои́хъ бг҃оꙋго́днѣй бы́ти, и҆  сыновѡ́мъ рѡссі̑йскимъ сп҃сти́сѧ. 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ ѕвѣздꙋ́ тѧ пресвѣ́тлꙋю почита́емъ, ѿ восто́ка  возсїѧ́вшꙋю, и҆ на за́падъ прише́дшꙋю: всю́ бо странꙋ̀ сїю̀  чꙋдесы̀ и҆ добро́тою ѡ҆богаща́еши, и҆ просвѣща́еши вѣ́рою  чтꙋ́щыѧ па́мѧть твою̀, а҆леѯа́ндре бл҃же́нне. сегѡ̀ ра́ди  дне́сь пра́зднꙋемъ твоѐ оу҆спе́нїе, лю́дїе твоѝ сꙋ́щїи,  молѝ сп҃стѝ ѻ҆те́чество твоѐ, и҆ держа́вꙋ правосла́внагѡ  і҆мпера́тора на́шегѡ, и҆́мⷬ҇къ, и҆ всѧ̑ притека́ющыѧ къ  ра́цѣ моще́й твои́хъ, и҆ вѣ́рнѡ вопїю́щыѧ тѝ: ра́дꙋйсѧ  гра́дꙋ на́шемꙋ оу҆твержде́нїе. 
Въ то́йже де́нь па́мѧть пе́рвагѡ воро́нежскагѡ ст҃и́телѧ  митрофа́на, въ схимона́сѣхъ мака́рїа: 
Соверша́етсѧ собо́ръ, и҆дѣ́же хра́мъ є҆гѡ̀. 
Тропа́рь, гла́съ д҃: 
Пра́вило вѣ́ры, и҆ ѡ҆́бразъ кро́тости, сло́вомъ и҆  житїе́мъ, па́ствѣ твое́й, ѻ҆́тче смиреномꙋ́дре митрофа́не,  бы́лъ є҆сѝ. тѣ́мже и҆ во свѣ́тлостехъ ст҃ы́хъ, со́лнца  свѣтлѣ́йше возсїѧ́лъ є҆сѝ, вѣнце́мъ нетлѣ́нїѧ и҆  сла́вы оу҆краша́емь, молѝ хрⷭ҇та̀ бг҃а,  бл҃гочести́вѣйшемꙋ і҆мпера́торꙋ на́шемꙋ нїкола́ю  а҆леѯа́ндровичꙋ, все́й держа́вѣ є҆гѡ̀, и҆ гра́дꙋ  твоемꙋ̀ въ ми́рѣ сп҃сти́сѧ. 
Конда́къ, гла́съ и҃. 
Воздержа́нїемъ тѣ́ло дꙋ́хꙋ порабо́тивъ, дꙋ́шꙋ же  равноа́гг҃льнꙋ сотвори́въ, ст҃и́тельскою ѡ҆дѣ́ѧлсѧ є҆сѝ  ѻ҆де́ждою, ꙗ҆́кѡ вѣне́цъ сщ҃е́нства: и҆ ны́нѣ всѣ́хъ  влⷣцѣ предстоѧ̀, молѝ, всебл҃же́нне митрофа́не,  оу҆мири́ти и҆ сп҃стѝ дꙋ́шы на́шѧ. 
(с. рл҃з ѡ҆б.) 
к҃д. 🕃 Ст҃ы́ѧ великомч҃нцы є҆катері́ны: И҆  ст҃а́гѡ великомч҃нка меркꙋ́рїа: 
Стїхи̑ры є҆катері́ны г҃, гла́съ а҃. Подо́бенъ: Нбⷭ҇ныхъ  чинѡ́въ: И҆ меркꙋ́рїа г҃, гла́съ д҃. Подо́бенъ: Ꙗ҆́кѡ  до́блѧ: Сла́ва, є҆катері́ны, гла́съ в҃: Ра́достнѡ къ  торжествꙋ̀: И҆ ны́нѣ, пра́здника, гла́съ и҃: По ржⷭ҇твѣ̀  твое́мъ: На стїхо́внѣ стїхи̑ры пра́здника, гла́съ а҃.  Подо́бенъ: Нбⷭ҇ныхъ чинѡ́въ: Сла́ва, є҆катері́ны, гла́съ  в҃: Житїѐ невеще́ственно: И҆ ны́нѣ, пра́здника, гла́съ и҃:  Дв҃дъ провозглаша́ше: Тропа́рь, гла́съ д҃: А҆́гница твоѧ̀,  і҆и҃се: септе́мврїа въ ѕ҃і-й де́нь. 
И҆лѝ се́й, гла́съ то́йже: 
Добродѣ́тельми ꙗ҆́кѡ лꙋча́ми со́лнечными просвѣти́ла  є҆сѝ невѣ̑рныѧ мꙋдрецы̀, и҆ ꙗ҆́коже пресвѣ́тлаѧ лꙋна̀  ходѧ́щымъ въ нощѝ невѣ́рїѧ тьмꙋ̀ ѿгна́ла є҆сѝ, и҆  цари́цꙋ оу҆вѣ́рила є҆сѝ, вкꙋ́пѣ же и҆ мꙋчи́телѧ  ѡ҆бличи́ла є҆сѝ, бг҃озва́ннаѧ невѣ́сто, бл҃же́ннаѧ  є҆катері́но. жела́нїемъ востекла̀ є҆сѝ въ нбⷭ҇ный  черто́гъ къ прекра́сномꙋ женихꙋ̀ хрⷭ҇тꙋ̀ и҆ ѿ негѡ̀  ца́рскимъ вѣнце́мъ вѣнча́ласѧ є҆сѝ: є҆мꙋ́же со а҆́гг҃лы  предстоѧ́щи, за ны̀ моли́сѧ, творѧ́щыѧ пречⷭ҇тнꙋ́ю па́мѧть  твою̀. 
Сла́ва, меркꙋ́рїа, гла́съ то́йже: Мч҃нкъ тво́й, гдⷭ҇и:  септе́мврїа во в҃ де́нь. И҆ ны́нѣ, пра́здника. И҆  ѿпꙋ́стъ. На оу҆́трени, на Бг҃ъ гдⷭ҇ь, тропа́рь  пра́здника, є҆ди́ножды. И҆ є҆катері́ны є҆ди́ножды.  Сла́ва, меркꙋ́рїа: И҆ ны́нѣ, пра́здника. И҆ ѻ҆бы̑чныѧ  каѳі̑смы. и҆ сѣда́льны пра́здника. Канѡ́нъ пра́здника со  і҆рмосо́мъ на ѕ҃: И҆ ст҃ы́хъ на и҃: Є҆катері́ны, гла́съ и҃:  Меркꙋ́рїа, гла́съ то́йже. По г҃-й пѣ́сни, конда́къ и҆  і҆́косъ пра́здника: 
Пото́мъ конда́къ меркꙋ́рїа, гла́съ д҃. Подо́бенъ:  Ꙗ҆ви́лсѧ є҆сѝ: 
Во бране́хъ непобѣди́маго во́ина, и҆ въ бѣда́хъ  непосты́дна (с. рл҃и) застꙋ́пника, пѣ́сньми меркꙋ́рїа  оу҆блажи́мъ, сла́вѧще: пра́зднꙋющыѧ бо па́мѧть є҆гѡ̀  ве́селѡ, ѿ бѣ́дъ и҆збавлѧ́етъ и҆ скорбе́й. 
И҆ сѣда́ленъ є҆катері́ны, гла́съ д҃. Сла́ва,  меркꙋ́рїа, гла́съ то́йже: И҆ ны́нѣ, пра́здника, гла́съ  то́йже. По ѕ҃-й пѣ́сни, 
Конда́къ є҆катері́ны, гла́съ в҃. Подо́бенъ: Вы́шнихъ  и҆щѧ̀: 
Ли́къ чⷭ҇тны́й бж҃е́ственнѣ мч҃нколю́бцы воздви́гните  ны́нѣ, почита́юще всемꙋ́дрꙋю є҆катері́нꙋ: сїѧ́ бо въ  три́знищи хрⷭ҇та̀ проповѣ́да, и҆ ѕмі́ѧ попра̀, ри́торѡвъ  ра́зꙋмы оу҆кроти́вши. 
И҆ і҆́косъ. По ѳ҃-й пѣ́сни, свѣти́ленъ ст҃ы́хъ.  Сла́ва, и҆ ны́нѣ, пра́здника. На хвали́техъ стїхи̑ры,  гла́съ д҃. Подо́бенъ: Да́лъ є҆сѝ зна́менїе: Сла́ва, гла́съ  в҃: Житїѐ невеще́ственно: И҆ ны́нѣ: Дне́сь собо́ри: На  стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, гла́съ и҆ подо́бенъ то́йже:  Двє́ри нбⷭ҇ныѧ: и҆ ѿпꙋ́стъ. На лїтꙋргі́и, бл҃жє́нна  пра́здника, пѣ́снь з҃-ѧ и҆ и҃-ѧ, на д҃: И҆ ст҃ы́ѧ, пѣ́снь  ѕ҃-ѧ. Прокі́менъ, гла́съ д҃: Ди́венъ бг҃ъ во ст҃ы́хъ  свои́хъ: Сті́хъ: Въ цр҃квахъ бл҃гослови́те бг҃а гдⷭ҇а:  А҆по́столъ ко є҆фесе́ємъ, зача́ло сл҃г: Возмога́йте ѡ҆  гдⷭ҇ѣ: А҆ллилꙋ́їа, гла́съ а҃: Воззва́ша првⷣнїи и҆ гдⷭ҇ь  оу҆слы́ша и҆̀хъ. Є҆ѵⷢ҇лїе лꙋкѝ, зача́ло р҃ѕ: Возложа́тъ  на вы̀ рꙋ́ки своѧ̑: Прича́стенъ: Ра́дꙋйтесѧ првⷣнїи: 
🕃 Въ то́йже де́нь ст҃а́гѡ мч҃нка меркꙋ́рїа  смоле́нскагѡ. 
Соверша́етсѧ собо́ръ є҆гѡ̀ во хра́мѣ є҆гѡ̀. 
Тропа́рь, гла́съ д҃: Мч҃нкъ тво́й гдⷭ҇и: септе́мврїа во  в҃-й де́нь. 
Конда́къ, гла́съ то́йже: 
Ꙗ҆ви́сѧ во бране́хъ непобѣди́мь во́инъ, ѿ ри́млѧнъ  ро́домъ, сыновство̀ и҆мѣ̀ гра́да смоле́нска: ꙗ҆́кѡ бо  си́хъ ра́ди нарече́сѧ, (с. рл҃и) ꙗ҆́кѡ ѿ бцⷣы стра́жъ  крѣ́покъ посла́сѧ гра́дꙋ, пѣ́сньми меркꙋ́рїа оу҆бл҃жи́мъ,  пра́зднꙋюще ве́селѡ па́мѧть є҆гѡ̀, ꙗ҆́кѡ да и҆зба́витъ  гра́дъ на́шъ ѿ бѣды̀ ра̑тникъ. 
к҃є. И҆́же во ст҃ы́хъ ѻ҆тє́цъ на́шихъ и҆  сщ҃енномч҃нкѡвъ, кли́мента па́пы ри́мскагѡ и҆ петра̀  а҆леѯандрі́йскагѡ. 
Въ се́й де́нь ѿдае́тсѧ пра́здникъ вхо́да прест҃ы́ѧ  бцⷣы. 
На Гдⷭ҇и воззва́хъ, стїхи̑ры пра́здника г҃: гла́съ а҃.  Подо́бенъ: Ѽ ди́внагѡ чꙋдесѐ! Поє́мыѧ на са́мый  пра́здникъ. И҆ кли́мента г҃, гла́съ в҃: Подо́бенъ: Є҆гда̀  ѿ дре́ва: Сла́ва, и҆ ны́нѣ, пра́здника, гла́съ и҃: По  ржⷭ҇твѣ̀ твое́мъ: На стїхо́внѣ стїхи̑ры пра́здника, гла́съ  є҃. Подо́бенъ: Ра́дꙋйсѧ: Ра́дꙋетсѧ нб҃о и҆ землѧ̀: Съ  припѣ́вы и҆́хъ. Сла́ва, и҆ ны́нѣ, пра́здника, гла́съ ѕ҃:  Дне́сь собо́ри вѣ́рныхъ: Тропа́рь ст҃ы́хъ, гла́съ д҃: Бж҃е  ѻ҆тє́цъ на́шихъ: сегѡ̀ мѣ́сѧца въ к҃-й де́нь. Сла́ва, и҆  ны́нѣ, пра́здника. И҆ ѿпꙋ́стъ. На оу҆́трени, на Бг҃ъ  гдⷭ҇ь, тропа́рь пра́здника, два́жды. Сла́ва, ст҃ы́хъ: И҆  ны́нѣ, пра́здника: И҆ ѻ҆бы̑чныѧ каѳі̑смы. Сѣда́льны  пра́здника. И҆ чте́нїе. Канѡ́нъ пра́здника є҆ди́нъ, со  і҆рмосо́мъ на ѕ҃: И҆ ст҃ы́хъ два̀, на и҃. Кли́мента, гла́съ  и҃. Петра̀, гла́съ то́йже. Катава́сїа: Хрⷭ҇то́съ ражда́етсѧ:  По г҃-й пѣ́сни, 
Конда́къ кли́мента и҆ петра̀, гла́съ д҃. Подо́бенъ:  Ꙗ҆ви́лсѧ є҆сѝ: 
Цр҃кве недви́жимїи и҆ бж҃е́ственнїи пѵ́ргове,  бл҃гоче́стїѧ бж҃е́ственнїи столпѝ, вои́стиннꙋ крѣ́пцыи,  кли́менте съ петро́мъ всехва́льнїи, ва́шими мл҃твами  соблюди́те всѧ̑. 
(с. рл҃ѳ) 
И҆ сѣда́ленъ кли́мента, гла́съ д҃. Сла́ва, петра̀,  гла́съ и҃. И҆ ны́нѣ, пра́здника, гла́съ д҃. По ѕ҃-й  пѣ́сни, конда́къ пра́здника, и҆ і҆́косъ. На ѳ҃-й пѣ́сни,  Чⷭ҇тнѣ́йшꙋю, не пое́мъ, но пое́мъ припѣ́въ пра́здника,  ꙗ҆́кѡ предписа́сѧ. Ст҃ы̑мъ же припѣва́емъ стїхѝ пѣ́сней:  въ коне́цъ же ѳ҃-й пѣ́сни, пое́тъ а҃-й ли́къ припѣ́въ  пра́здника, та́же катава́сїа пра́здника: Та́инство стра́нное  ви́жꙋ: И҆ покло́нъ. Свѣти́ленъ ст҃ы́хъ. Сла́ва, и҆ ны́нѣ,  пра́здника. На хвали́техъ стїхи̑ры на ѕ҃, пра́здника г҃,  гла́съ а҃. Подо́бенъ: Нбⷭ҇ныхъ чинѡ́въ: Свѣщенѡ́сицы  дѣ̑вы: И҆ ст҃а́гѡ петра̀ г҃, гла́съ и҆ подо́бенъ то́йже:  Пресꙋ́щныѧ трⷪ҇цы: Сла́ва, гла́съ д҃: Рꙋко́ю бж҃їею: И҆  ны́нѣ, пра́здника, гла́съ в҃: Дне́сь во хра́мъ:  Славосло́вїе вели́кое. По трист҃о́мъ, тропа́рь ст҃ы́хъ.  Сла́ва, и҆ ны́нѣ, пра́здника. Є҆ктєнїѝ: И҆ ѿпꙋ́стъ. И҆  ча́съ а҃. На пе́рвомъ часѣ̀ тропа́рь пра́здника: Сла́ва,  ст҃ы́хъ: И҆ ны́нѣ, бг҃оро́диченъ. По трист҃о́мъ конда́къ  пра́здника, непремѣ́ннѡ. На лїтꙋргі́и, бл҃жє́нна  пра́здника ѻ҆бою̀ канѡ́нѡвъ, пѣ́снь ѳ҃-ѧ на и҃. По вхо́дѣ  тропа́рь пра́здника: И҆ ст҃ы́хъ. Сла́ва, конда́къ ст҃ы́хъ:  И҆ ны́нѣ, пра́здника. Прокі́менъ, пѣ́снь бцⷣы, гла́съ г҃:  Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на  смире́нїе рабы̀ своеѧ̀: Ст҃ы́хъ прокі́менъ, гла́съ з҃:  Чⷭ҇тна̀ пред̾ гдⷭ҇емъ: А҆по́столъ пра́здника, ко  є҆вре́ємъ, зача́ло т҃к: И҆мѣ́ѧше пе́рваѧ ски́нїа: И҆  ст҃ы́хъ къ фїлїпписі́ємъ, зача́ло см҃ѕ: На́ше житїѐ на  нб҃сѣ́хъ є҆́сть: А҆ллилꙋ́їа, гла́съ и҃: Слы́ши дщѝ и҆  ви́ждь: Є҆ѵⷢ҇лїе пра́здника, лꙋкѝ, зача́ло н҃д: Вни́де  і҆и҃съ въ ве́сь нѣ́кꙋю: И҆ ст҃ы́хъ, матѳе́а, зача́ло а҃і:  Вы̀ є҆стѐ свѣ́тъ мі́ра: Прича́стенъ: Ча́шꙋ сп҃се́нїѧ: И҆  ст҃ы́хъ, Въ па́мѧть: И҆ ѿдае́тсѧ пра́здникъ вхо́да  прест҃ы́ѧ бцⷣы. 
(с. рл҃ѳ ѡ҆б.) 
🕅 Подоба́етъ вѣ́дати, ꙗ҆́кѡ а҆́ще слꙋчи́тсѧ  ѿда́нїе пра́здника вхо́да прест҃ы́ѧ бцⷣы въ недѣ́лю,  ѡ҆ставлѧ́етсѧ возслѣ́дованїе ст҃а́гѡ петра̀, и҆ пое́тсѧ,  є҆гда̀ хо́щетъ є҆кклисїа́рхъ. Въ сꙋббѡ́тꙋ на ма́лѣй  вече́рни, стїхи̑ры воскрⷭ҇ны, и҆ бцⷣы по ѻ҆бы́чаю. На  вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны  г҃: И҆ а҆нато́лїевъ а҃: И҆ пра́здника г҃, гла́съ а҃: Дне́сь  вѣ́рнїи: И҆ кли́мента г҃. Сла́ва, пра́здника, гла́съ и҃: По  ржⷭ҇твѣ̀ твое́мъ: И҆ ны́нѣ, бг҃оро́диченъ а҃, настоѧ́щагѡ  гла́са. Вхо́дъ. Прокі́менъ днѐ. На лїті́и стїхи̑ры  пра́здника: Сла́ва, и҆ ны́нѣ, пра́здника. На стїхо́внѣ  стїхи̑ры воскрⷭ҇ны гла́са. Сла́ва, и҆ ны́нѣ, пра́здника. На  бл҃гослове́нїи хлѣ́бѡвъ, тропа́рь: Бцⷣе дв҃о: три́жды. И҆  чте́нїе въ посла́нїихъ а҆пⷭ҇льскихъ. А҆ и҆дѣ́же всено́щное  не быва́етъ, глаго́лемъ тропа́рь воскрⷭ҇нъ. 
Сла́ва, тропа́рь кли́мента, гла́съ д҃: 
И҆́же ѿ бг҃а чꙋдодѣ́йствы пресла́внѡ оу҆дивлѧ́ѧ  вселе́нныѧ концы̀ мі́ра, сщ҃е́нный страда́льче: па́че  є҆стества̀ мо́рю, соста́вы вода́мъ содѣва́еши  раздѣле́нїе, въ чⷭ҇тнѣ́й па́мѧти твое́й, всегда̀  притека́ющымъ оу҆се́рднѡ въ бг҃озда́ннꙋю тѝ цр҃ковь,  чꙋдє́снымъ твои̑мъ моще́мъ: и҆ по всенаро́дномъ хожде́нїи,  мо́ре во є҆ди́но тече́нїе чꙋдодѣ́тельнѣ твори́ши,  кли́менте преди́вный, молѝ хрⷭ҇та̀ бг҃а сп҃сти́сѧ дꙋша́мъ  на́шымъ. 
И҆ ны́нѣ, пра́здника. На оу҆́трени, на Бг҃ъ гдⷭ҇ь,  тропа́рь воскрⷭ҇нъ, два́жды. Сла́ва, кли́мента: И҆ ны́нѣ,  пра́здника. По каѳі́смахъ, сѣда́льны воскрⷭ҇ны, съ  бг҃оро́дичны и҆́хъ. И҆ чте́нїе. И҆ полѷеле́й. Та́же  тропарѝ: А҆́гг҃льскїй собо́ръ: Ѵ҆пакоѝ гла́са. И҆ про́чее  воскрⷭ҇но. Канѡ́нъ воскрⷭ҇нъ со і҆рмосо́мъ на д҃: И҆ бцⷣы  на два̀: И҆ пра́здника а҃-гѡ гла́са, на д҃: И҆ кли́мента на  д҃. Катава́сїа, хрⷭ҇то́съ ражда́етсѧ: По г҃-й пѣ́сни,  конда́къ и҆ і҆́косъ пра́здника. 
(с. р҃м) 
Та́же конда́къ кли́мента, гла́съ в҃. Подо́бенъ:  Твє́рдыѧ: 
Бж҃е́ственнагѡ вїногра́да сщ҃енноѡдѣ́ѧнна всѣ̑мъ лоза̀  ꙗ҆ви́сѧ, ка́плющи сла́дость премꙋ́дрости, мл҃твами твои́ми  всече́стне. да тебѣ̀ и҆стка́нꙋ ꙗ҆́кѡ багрѧни́цꙋ, пѣ́снь  мы́сленнꙋю принесе́мъ, кли́менте свѧ́те: сп҃сѝ рабы̑ твоѧ̑. 
И҆ сѣда́ленъ є҆гѡ̀. Сла́ва, и҆ ны́нѣ, пра́здника. По  ѕ҃-й пѣ́сни, конда́къ и҆ і҆́косъ воскрⷭ҇нъ. На ѳ҃-й пѣ́сни  пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва,  ст҃а́гѡ: И҆ ны́нѣ, пра́здника. На хвали́техъ стїхи̑ры  воскрⷭ҇ны, д҃, И҆ пра́здника со Сла́внымъ, д҃, съ припѣ́вы  пра́здничными. Сла́ва, стїхи́ра є҆ѵⷢ҇льскаѧ: И҆ ны́нѣ,  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ то́чїю, є҆ктєнїѝ, и҆ ѿпꙋ́стъ, и҆ ча́съ а҃-й.  На часѣ́хъ, тропа́рь воскрⷭ҇нъ, и҆ пра́здника: и҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ: конда́къ  пра́здника, и҆ воскрⷭ҇нъ, глаго́лемъ премѣнѧ́юще. На  лїтꙋргі́и, бл҃жє́нна гла́са, на ѕ҃: И҆ пра́здника, пѣ́снь  ѳ҃-ѧ, на д҃. По вхо́дѣ тропа́рь воскрⷭ҇нъ, и҆ пра́здника,  и҆ ст҃а́гѡ. Конда́къ воскрⷭ҇нъ. Сла́ва, кли́мента: И҆  ны́нѣ, пра́здника. Прокі́менъ гла́са и҆ пра́здника.  А҆по́столъ, А҆ллилꙋ́їа, є҆ѵⷢ҇лїе воскрⷭ҇ное, и҆ пра́здника.  Прича́стенъ: Хвали́те гдⷭ҇а съ нб҃съ: Дрꙋгі́й, Ча́шꙋ  сп҃се́нїѧ: 
к҃ѕ. Прпⷣбнагѡ ѻ҆тца̀ на́шегѡ а҆лѵ́пїа сто́лпника: 
А҆ллилꙋ́їа, и҆лѝ тропа́рь. Стїхи̑ры ѻ҆ктѡ́иха, и҆лѝ  бцⷣы г҃: И҆ ст҃а́гѡ г҃, гла́съ а҃. Подо́бенъ: Всехва́льнїи  мч҃нцы: На стїхо́внѣ ѻ҆ктѡ́иха. 
Тропа́рь, гла́съ а҃: 
Терпѣ́нїѧ сто́лпъ бы́лъ є҆сѝ, ревнова́вый  пра́ѻтцємъ, прпⷣбне, і҆́ѡвꙋ во страсте́хъ, і҆ѡ́сифꙋ во  и҆скꙋше́нїихъ, и҆ безпло́тныхъ (с. р҃м ѡ҆б.) жи́тельствꙋ  сы́й въ тѣлесѝ, а҆лѵ́пїе ѻ҆́тче на́шъ, молѝ хрⷭ҇та̀ бг҃а  сп҃сти́сѧ дꙋша́мъ на́шымъ. 
На оу҆́трени, ѻ҆бы̑чныѧ каѳі̑смы: И҆ сѣда́льны  ѻ҆ктѡ́иха: И҆ чтє́нїѧ. Ѻ҆́ба канѡ́на ѻ҆ктѡ́иха: И҆  ст҃а́гѡ на д҃, гла́съ є҃. По г҃-й пѣ́сни, сѣда́ленъ,  гла́съ д҃. По ѕ҃-й пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ добродѣ́телей винꙋ̀, и҆ по́стникѡвъ  оу҆добре́нїе, цр҃ковь сла́витъ тѧ̀ дне́сь, и҆ воспѣва́етъ,  а҆лѵ́пїе, мл҃твами твои́ми пода́ждь чтꙋ́щымъ любо́вїю  до́блєсти твоѧ̑ и҆ борє́нїѧ, лю́тыхъ прегрѣше́нїй  и҆збавле́нїе, ꙗ҆́кѡ тезоимени́тый. 
И҆ і҆́косъ. По ѳ҃-й пѣ́сни, свѣти́ленъ: и҆ на  стїхо́внѣ ѻ҆ктѡ́иха. 
Въ то́йже де́нь пра́зднꙋемъ ѡ҆сщ҃е́нїю це́ркви ст҃а́гѡ  великомч҃нка геѡ́ргїа, ꙗ҆́же въ кі́евѣ оу҆ златы́хъ  вра́тъ. 
Слꙋ́жба є҆гѡ̀ пое́тсѧ, и҆дѣ́же хра́мъ є҆гѡ̀. 
Тропа́рь, гла́съ д҃: 
Дне́сь бл҃жа́тъ тѧ̀ мі́ра концы̀ бж҃е́ственныхъ чꙋде́съ  и҆спо́лншесѧ, и҆ землѧ̀ ра́дꙋетсѧ напи́вшисѧ кро́ве твоеѧ̀:  хрⷭ҇тоимени́тїи же лю́дїе гра́да кі́ева, ѡ҆сщ҃е́нїемъ  бж҃е́ственнагѡ хра́ма твоегѡ̀, ра́достїю возвесели́шасѧ,  стрⷭ҇тоте́рпче геѡ́ргїе, сосꙋ́де и҆збра́нный ст҃а́гѡ дх҃а,  оу҆го́дниче хрⷭ҇то́въ. є҆го́же молѝ, съ вѣ́рою и҆  мольбо́ю приходѧ́щымъ во ст҃ы́й тво́й хра́мъ, да́ти  ѡ҆чище́нїе грѣхѡ́въ, оу҆мири́ти мі́ръ, и҆ сп҃стѝ дꙋ́шы  на́шѧ. 
Конда́къ, гла́съ в҃. Подо́бенъ: Твє́рдыѧ: 
Бж҃е́ственнаго и҆ вѣнцено́снаго великомч҃нка хрⷭ҇то́ва  геѡ́ргїа, на врагѝ побѣ́дꙋ взе́мшаго ѡ҆долѣ́нїѧ,  соше́дшесѧ вѣ́рою во ѡ҆сщ҃е́нный хра́мъ восхва́лимъ,  є҆го́же бл҃говолѝ бг҃ъ созда́ти во и҆́мѧ є҆гѡ̀, є҆ди́нъ  во ст҃ы́хъ почива́ѧй. 
(с. рм҃а) 
Въ то́йже де́нь преставле́нїе ст҃и́телѧ  і҆нноке́нтїа, пе́рвагѡ є҆пⷭ҇кпа і҆ркꙋ́тскагѡ,  чꙋдотво́рца. 
Соверша́етсѧ собо́ръ, и҆дѣ́же хра́мъ є҆гѡ̀. 
Тропа́рь, гла́съ г҃: 
Свѣти́льниче цр҃кве пресвѣ́тлый, ѡ҆зари́вый лꙋча́ми  добро́тъ твои́хъ странꙋ̀ сїю̀, и҆ и҆сцѣле́ньми мно́гими  притека́ющихъ къ ра́цѣ твое́й съ вѣ́рою бг҃а просла́вивый,  мо́лимъ тѧ̀, ст҃и́телю ѻ҆́тче і҆нноке́нтїе, ѡ҆гражда́й  мл҃твами твои́ми гра́дъ се́й ѿ всѣ́хъ бѣ́дъ и҆ печа́ли. 
Конда́къ, гла́съ д҃: 
Непоро́чности соиме́ннаго па́стырѧ, проповѣ́дника  вѣ́ры въ ꙗ҆зы́цѣхъ монго́льскихъ, сла́вꙋ и҆ оу҆краше́нїе  і҆ркꙋ́тскїѧ па́ствы, любо́вїю восхва́лимъ всѝ вѣ́рнїи:  то́й бо є҆́сть храни́тель страны̀ сеѧ̀ и҆ мл҃твенникъ ѡ҆  дꙋша́хъ на́шихъ. 
к҃з. 🕃 Ст҃а́гѡ мч҃нка і҆а́кѡва пе́рсѧнина: И҆  прпⷣбнагѡ ѻ҆тца̀ на́шегѡ палла́дїа. 
Слꙋ́жба є҆гѡ̀ пое́тсѧ на повече́рїи. 
Стїхи̑ры мч҃нка на ѕ҃, гла́съ в҃. Подо́бенъ: Є҆гда̀ ѿ  дре́ва: Сла́ва, гла́съ є҃: Оу҆диви́лъ є҆сѝ, ѽ і҆а́кѡве:  На стїхо́внѣ ѻ҆ктѡ́иха. Сла́ва, гла́съ и҃: Вѣ́рнѡ  соше́дшесѧ: Тропа́рь, гла́съ д҃: Мч҃нкъ тво́й гдⷭ҇и:  септе́мврїа во в҃-й де́нь. 
И҆лѝ се́й, гла́съ то́йже: 
Мꙋче́нїи странноꙋжа́сными, и҆ до́блестїю терпѣ́нїѧ  всѣ́хъ преꙋдиви́лъ є҆сѝ, многострада́льне: над̾ ко́имждо  соста́вомъ оу҆десѝ рѣ́занїѧ, бл҃года́рны мольбы̑  преди́внѣ и҆зре́клъ є҆сѝ гдⷭ҇ꙋ. тѣ́мъ во страда́нїи  твое́мъ вѣне́цъ прїе́мъ, къ прⷭ҇то́лꙋ возше́лъ є҆сѝ  нбⷭ҇нагѡ цр҃ѧ̀ хрⷭ҇та̀ бг҃а, і҆а́кѡве: того̀ молѝ сп҃стѝ  дꙋ́шы на́шѧ. 
(с. рм҃а ѡ҆б.) 
На оу҆́трени ѻ҆́ба канѡ́на ѻ҆ктѡ́иха: И҆ ст҃а́гѡ на  ѕ҃, гла́съ в҃. По г҃-й пѣ́сни, сѣда́ленъ, гла́съ и҃,  два́жды. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Оу҆вѣ́ривсѧ до́брою сꙋпрꙋ́жницею терпѣливодꙋ́шне, и҆  стра́шнагѡ сꙋди́ща оу҆боѧ́всѧ, пе́рсское повелѣ́нїе и҆  стра́хъ, і҆а́кѡве, поплева́лъ є҆сѝ, и҆ ꙗ҆ви́лсѧ є҆сѝ  мч҃нкъ честны́й, тѣ́ломъ ꙗ҆́кѡ розга̀ рѣ́жемь. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, мч҃нка. На стїхо́внѣ ѻ҆ктѡ́иха. Сла́ва, мч҃нка,  гла́съ в҃: Терпѧ̀ во страда́нїихъ: На лїтꙋргі́и, прокі́менъ,  гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: А҆по́столъ  къ є҆фесе́ємъ, зача́ло сл҃г. А҆ллилꙋ́їа: Мнѡ́ги скѡ́рби  првⷣнымъ: Є҆ѵⷢ҇лїе і҆ѡа́нна, зача́ло н҃. Прича́стенъ: Въ  па́мѧть вѣ́чнꙋю: 
🕂 Въ то́йже де́нь зна́менїе прест҃ы́ѧ бцⷣы,  бы́вшее въ вели́комъ новѣ̀ гра́дѣ. 
А҆́ще хра́мъ прест҃ы́ѧ бцⷣы зна́менїѧ, и҆ пое́тсѧ  слꙋ́жба зна́менїѧ во все́мъ подо́бнѣ, ꙗ҆́коже септе́мврїа  въ и҃-й де́нь. Кромѣ́ же хра́ма пое́тсѧ слꙋ́жба зна́менїѧ,  со і҆а́кѡвомъ пе́рсѧниномъ си́це: На ма́лѣй вече́рни, На  Гдⷭ҇и воззва́хъ, стїхи̑ры на д҃, гла́съ а҃. Подо́бенъ:  Нбⷭ҇ныхъ чинѡ́въ: Сла́ва, и҆ ны́нѣ, гла́съ то́йже. На  стїхо́внѣ стїхи̑ры, гла́съ в҃: Подо́бенъ: До́ме  є҆ѵфра́ѳовъ: съ припѣ́вы и҆́хъ. Сла́ва, и҆ ны́нѣ: гла́съ  а҃, и҆ про́чее ѻ҆бы́чно, и҆ ѿпꙋ́стъ. На вели́цѣй  вече́рни, Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и  воззва́хъ, стїхи̑ры на и҃: бцⷣы д҃: гла́съ и҃. самогла́сны:  Го́рдостїю за́висти: и҆ мч҃нка д҃: гла́съ в҃. Подо́бенъ:  Є҆гда̀ ѿ дре́ва: Мі́ра кра̑снаѧ ѡ҆ста́вль: Сла́ва,  мч҃нка, гла́съ є҃: Ди́венъ бы́лъ є҆сѝ, і҆а́кѡве: И҆  ны́нѣ, бцⷣы, гла́съ ѕ҃: Весели́тесѧ, лю́дїе: Вхо́дъ.  Прокі́менъ (с. рм҃в) днѐ. Чтє́нїѧ бцⷣы г҃. На лїті́и  стїхи̑ры, гла́съ ѕ҃: Ро́ги грѣ́шныхъ сотро́шасѧ: Сла́ва, и҆  ны́нѣ, гла́съ то́йже: Се́й де́нь и҆збавле́нїѧ на́шегѡ  наста̀: На стїхо́внѣ стїхи̑ры, гла́съ а҃, самогла́сны:  Ꙗ҆́коже дре́вле во і҆ерⷭ҇ли́мѣ: съ припѣ́вы и҆́хъ. Сті́хъ  а҃: Воскрⷭ҇нѝ гдⷭ҇и въ поко́й тво́й: Сті́хъ в҃: Клѧ́тсѧ  гдⷭ҇ь дв҃дꙋ и҆́стиною: Сла́ва, мч҃нка, гла́съ и҃: Вѣ́рнѡ  соше́дшесѧ дне́сь: И҆ ны́нѣ, бцⷣы, гла́съ то́йже: Мнѧ́щесѧ  непокори́вїи: По Ны́нѣ ѿпꙋща́еши: Тропа́рь мч҃нка, гла́съ  д҃. 
Сла́ва, и҆ ны́нѣ, тропа́рь бцⷣы, гла́съ то́йже: 
Ꙗ҆́кѡ неѡбори́мꙋю стѣ́нꙋ, и҆ и҆сто́чникъ чꙋде́съ  стѧжа́вше тѧ̀ рабѝ твоѝ, бцⷣе пречⷭ҇таѧ, сопроти́вныхъ  ѡ҆полчє́нїѧ низлага́емъ. тѣ́мже мо́лимъ тѧ̀: ми́ръ гра́дꙋ  твоемꙋ̀ да́рꙋй, и҆ дꙋша́мъ на́шымъ ве́лїю млⷭ҇ть. 
И҆ ѿпꙋ́стъ. На оу҆́трени, на Бг҃ъ гдⷭ҇ь, тропа́рь  бцⷣы, два́жды. Сла́ва, мч҃нка: И҆ ны́нѣ, бцⷣы. И҆  ѻ҆бы̑чныѧ каѳі̑смы. По а҃-й и҆ по в҃-й каѳі́смѣ, и҆ по  полѷеле́и, сѣда́льны бцⷣы, и҆ чте́нїе. Степє́нна а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Слы́ши дщѝ  и҆ ви́ждь, и҆ приклонѝ оу҆́хо твоѐ. Сті́хъ: Ѿры́гнꙋ  се́рдце моѐ: Є҆ѵⷢ҇лїе лꙋкѝ, зача́ло д҃: Воста́вши  мр҃їа́мъ: По н҃-мъ ѱалмѣ̀ стїхи́ра, гла́съ ѕ҃:  Весели́тесѧ лю́дїе: пи́сана на Гдⷭ҇и воззва́хъ, Сла́ва.  Канѡ́на два̀ бцⷣы, со і҆рмосо́мъ на и҃. Є҆ди́нъ, гла́съ  ѕ҃: Дрꙋгі́й, гла́съ и҃: И҆ мч҃нка, на ѕ҃, гла́съ в҃.  Катава́сїа: Хрⷭ҇то́съ ражда́етсѧ: По г҃-й пѣ́сни, конда́къ  и҆ і҆́косъ мч҃нка. Сѣда́ленъ бцⷣы, гла́съ и҃. Сла́ва,  ст҃а́гѡ, гла́съ то́йже: И҆ ны́нѣ, бцⷣы. По ѕ҃-й пѣ́сни, 
Конда́къ бцⷣы, гла́съ д҃. Подо́бенъ: Ꙗ҆ви́лсѧ є҆сѝ: 
Чⷭ҇тна́гѡ ѡ҆́браза твоегѡ̀ зна́менїе пра́зднꙋюще лю́дїе  твоѝ, бг҃ороди́тельнице, и҆́мже ди́внꙋю побѣ́дꙋ на  сопроти̑вныѧ гра́дꙋ (с. рм҃в ѡ҆б.) твоемꙋ̀ дарова́ла є҆сѝ.  тѣ́мже тебѣ̀ вѣ́рою взыва́емъ. ра́дꙋйсѧ, дв҃о, хрⷭ҇тїа́нъ  похвало̀. 
И҆ і҆́косъ. и҆ чте́мъ про́логъ. По ѳ҃-й пѣ́сни,  свѣти́ленъ бцⷣы. Сла́ва, мч҃нка: И҆ ны́нѣ, бцⷣы. На  хвали́техъ стїхи̑ры на д҃: гла́съ ѕ҃, самогла́сны. Сла́ва,  мч҃нка, гла́съ в҃: Терпѣ́въ во страда́нїи, мч҃нче: И҆  ны́нѣ, бцⷣы, гла́съ и҃: Мнѧ́щесѧ непокори́вїи:  Славосло́вїе вели́кое. По трист҃о́мъ тропа́рь ст҃а́гѡ:  Сла́ва, и҆ ны́нѣ, бцⷣы. є҆ктєнїѝ и҆ ѿпꙋ́стъ, и҆ ча́съ  а҃. На а҃-мъ часѣ̀, тропа́рь бцⷣы. Сла́ва, ст҃а́гѡ: И҆  ны́нѣ, бг҃оро́диченъ часѡ́въ. По трист҃о́мъ на всѣ́хъ  часѣ́хъ конда́къ бцⷣы, непремѣ́ннѡ. И҆ соверше́нный  ѿпꙋ́стъ. На лїтꙋргі́и, бл҃жє́нна бцⷣы, а҃-гѡ канѡ́на  пѣ́снь г҃-ѧ, на д҃: в҃-гѡ канѡ́на пѣ́снь ѕ҃-ѧ, на д҃.  Прокі́менъ, гла́съ г҃. Пѣ́снь бцⷣы: Вели́читъ дꙋша̀ моѧ̀  гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀ своеѧ̀: И҆  мч҃нкꙋ, прокі́менъ, гла́съ д҃: Ст҃ы̑мъ, и҆̀же сꙋ́ть на  землѝ є҆гѡ̀: А҆по́столъ бцⷣы, ко є҆вре́ємъ, зача́ло  т҃к: И҆мѣ́ѧше оу҆́бѡ пе́рваѧ ски́нїа: и҆ мч҃нкꙋ а҆по́столъ  ко є҆фесе́ємъ, зача́ло сл҃г. Возмога́йте ѡ҆ гдⷭ҇ѣ:  А҆ллилꙋ́їа, гла́съ и҃: Слы́ши дщѝ и҆ ви́ждь: Сті́хъ: Лицꙋ̀  твоемꙋ̀ помо́лѧтсѧ бога́тїи лю́дстїи. И҆ мч҃нкꙋ, Сті́хъ:  Мнѡ́ги скѡ́рби првⷣнымъ: Є҆ѵⷢ҇лїе бцⷣы, лꙋкѝ, зача́ло  н҃д: Вни́де і҆и҃съ въ ве́сь нѣ́кꙋю: мч҃нка, є҆ѵⷢ҇лїе  і҆ѡа́нна, зача́ло н҃: А҆́зъ є҆́смь лоза̀ и҆́стиннаѧ:  Прича́стенъ бцⷣы: Ча́шꙋ сп҃се́нїѧ: Мч҃нка, Въ па́мѧть  вѣ́чнꙋю: 
🕅 Потре́бно є҆́сть вѣ́дати и҆ сїѐ, ꙗ҆́кѡ  а҆́ще слꙋчи́тсѧ пра́здникъ прест҃ы́ѧ бцⷣы, чⷭ҇тна́гѡ є҆ѧ̀  зна́менїѧ: И҆ ст҃а́гѡ великомч҃нка і҆а́кѡва пе́рсскагѡ, въ  недѣ́лю. На ма́лѣй вече́рни, на Гдⷭ҇и воззва́хъ, стїхи̑ры  воскрⷭ҇ны гла́са, на д҃: Сла́ва, и҆ ны́нѣ, зна́менїѧ. На  стїхо́внѣ (с. рм҃г) стїхи́ра воскрⷭ҇на є҆ди́на: и҆  зна́менїѧ стїхо́вна со стїхѝ є҆ѧ̀. Сла́ва, и҆ ны́нѣ,  зна́менїѧ. Та́же, Ны́нѣ ѿпꙋща́еши: и҆ по трист҃о́мъ  тропа́рь воскрⷭ҇нъ: Сла́ва, и҆ ны́нѣ, зна́менїѧ. Є҆ктенїа̀  ма́лаѧ: Поми́лꙋй на́съ бж҃е: и҆ ѿпꙋ́стъ. На вели́цѣй  вече́рни, по ѻ҆бы́чномъ стїхосло́вїи на Гдⷭ҇и воззва́хъ,  стїхи̑ры воскрⷭ҇ны г҃, и҆ а҆нато́лїевъ а҃: и҆ зна́менїѧ г҃:  и҆ мч҃нка і҆а́кѡва г҃. Сла́ва, зна́менїѧ. И҆ ны́нѣ,  бг҃оро́диченъ а҃-й гла́са. Чтє́нїѧ зна́менїѧ. На лїті́и  стїхи̑ры зна́менїѧ: Сла́ва, мч҃нка: И҆ ны́нѣ, зна́менїѧ. На  стїхо́внѣ стїхи̑ры воскрⷭ҇ны: Сла́ва, мч҃нка, И҆ ны́нѣ,  зна́менїѧ. На бл҃гослове́нїи хлѣ́бѡвъ тропа́рь зна́менїѧ  три́жды. А҆́ще нѣ́сть бдѣ́нїѧ, глаго́лемъ тропа́рь  воскрⷭ҇нъ. Сла́ва, мч҃нка: И҆ ны́нѣ, зна́менїѧ. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды.  Сла́ва, мч҃нка: И҆ ны́нѣ, зна́менїѧ. По каѳі́смахъ,  сѣда́льны воскрⷭ҇ны, съ бг҃оро́дичны и҆́хъ. Та́же  полѷеле́й, и҆ велича́нїе пое́мъ: Досто́йно є҆́сть  велича́ти тѧ̀ бцⷣе дв҃о, чⷭ҇тнѣ́йшꙋю херꙋві̑мъ, и҆  сла́внѣйшꙋю без̾ сравне́нїѧ серафі̑мъ. И҆лѝ: Пѣ́снь  всѧ́кꙋ дх҃о́внꙋю принесе́мъ бцⷣѣ. ѱало́мъ и҆збра́нный:  Помѧнѝ гдⷭ҇и дв҃да, и҆ всю̀ кро́тость є҆гѡ̀: И҆ тропарѝ:  А҆́гг҃льскїй собо́ръ: и҆ сѣда́льны зна́менїѧ кꙋ́пнѡ всѧ̑  г҃. Степє́нна, и҆ прокі́менъ гла́са: Є҆ѵⷢ҇лїе воскрⷭ҇но:  Та́же воскрⷭ҇нїе хрⷭ҇то́во: ѱало́мъ н҃. стїхи́ра  воскрⷭ҇на. Канѡ́нъ воскрⷭ҇нъ, со і҆рмосо́мъ на д҃: зна́менїѧ  є҆ди́нъ канѡ́нъ на ѕ҃: мч҃нка на д҃. Катава́сїа: Хрⷭ҇то́съ  ражда́етсѧ: По г҃-й пѣ́сни, конда́къ зна́менїѧ и҆ мч҃нка,  и҆ сѣда́ленъ мч҃нка. Сла́ва, и҆ ны́нѣ, зна́менїѧ. По ѕ҃-й  пѣ́сни, конда́къ и҆ і҆́косъ воскрⷭ҇нъ. На ѳ҃-й пѣ́сни,  пое́мъ чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, мч҃нка:  И҆ ны́нѣ, зна́менїѧ. На хвали́техъ стїхи̑ры воскрⷭ҇ны д҃:  и҆ зна́менїѧ со Сла́внымъ д҃, гла́съ ѕ҃. (с. рм҃г ѡ҆б.)  самогла́сны со стїхѝ. Стїхи́ же глаго́лемъ: Воскреснѝ  гдⷭ҇и въ поко́й тво́й: Клѧ́тсѧ гдⷭ҇ь дв҃дꙋ и҆́стиною, и҆ не  ѿве́ржетсѧ є҆ѧ̀. Сла́ва, стїхи́ра є҆ѵⷢ҇льскаѧ: И҆  ны́нѣ, Пребл҃гослове́нна є҆сѝ: Славосло́вїе вели́кое, и҆  по трист҃о́мъ тропа́рь воскрⷭ҇нъ то́чїю. є҆ктєнїѝ и҆  ѿпꙋ́стъ, та́же ча́съ а҃-й. На а҃-мъ часѣ̀, тропа́рь  воскрⷭ҇нъ. Сла́ва, зна́менїѧ: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ зна́менїѧ: и҆ про́чее  вослѣ́дованїе а҃-гѡ часа̀, и҆ ѿпꙋ́стъ. На г҃-мъ часѣ̀,  тропа́рь воскрⷭ҇нъ: Сла́ва, мч҃нка: И҆ ны́нѣ, бг҃оро́диченъ  часѡ́въ. Та́кожде и҆ на ѕ҃-мъ часѣ̀, и҆ на ѳ҃-мъ,  глаго́лемъ тропа́рь зна́менїѧ, и҆ мч҃нка, премѣнѧ́юще:  тропа́рь же воскрⷭ҇нъ глаго́лемъ непремѣ́ннѡ. По Ѻ҆́ч҃е  на́шъ, конда́къ воскрⷭ҇нъ и҆ зна́менїѧ, глаго́лемъ  премѣнѧ́юще. На лїтꙋргі́и, бл҃жє́нна гла́са на ѕ҃: и҆  бцⷣы пѣ́снь г҃-ѧ на д҃. По вхо́дѣ тропа́рь воскрⷭ҇нъ, и҆  зна́менїѧ, и҆ мч҃нка. Конда́къ воскрⷭ҇нъ. Сла́ва, мч҃нка: И҆  ны́нѣ, зна́менїѧ. Прокі́менъ, а҆по́столъ, А҆ллилꙋ́їа,  є҆ѵⷢ҇лїе и҆ прича́стенъ, пре́жде воскрⷭ҇нъ, и҆ пото́мъ  бцⷣы. 
🕃 Въ то́йже де́нь и҆́же во ст҃ы́хъ ѻ҆тца̀ на́шегѡ  і҆а́кѡва є҆пⷭ҇кпа, росто́вскагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мѡ́щи  є҆гѡ̀. 
Тропа́рь, гла́съ д҃: 
И҆збра́нъ ѿ ю҆́ности бг҃ови бы́въ, ст҃и́телю і҆а́кѡве:  сегѡ̀ ра́ди а҆рхїере́йства са́номъ почте́нъ, оу҆па́слъ  є҆сѝ лю́ди, ꙗ҆̀же тебѣ̀ бг҃омъ врꙋчє́нныѧ. тѣ́мже и҆  по преставле́нїи чꙋде́съ дарова̑нїѧ ѿ бг҃а прїѧ́лъ є҆сѝ,  и҆сцѣлѧ́ти разли̑чныѧ недꙋ́ги: молѝ ѡ҆ на́съ соверша́ющихъ  честнꙋ́ю па́мѧть твою̀. да тебѐ непреста́ннѡ велича́емъ. 
Конда́къ, гла́съ и҃: 
Ꙗ҆́кѡ а҆рхїере́євъ сопресто́льникъ, и҆ ст҃и́телємъ  и҆зрѧ́дный побо́рникъ бы́лъ є҆сѝ, ст҃и́телю і҆а́кѡве,  непреста́ннѡ сохранѧ́й ѻ҆те́чество (с. рм҃д) твоѐ, гра́дъ  же и҆ лю́ди, тебѐ вѣ́рою почита́ющыѧ, и҆ честны̑мъ моще́мъ  твои̑мъ покланѧ́ющыѧсѧ, да велегла́снѡ тебѣ̀ вопїе́мъ:  ра́дꙋйсѧ і҆а́кѡве бг҃омꙋ́дре. 
к҃и. 🕃 Ст҃а́гѡ прпⷣбномч҃нка стефа́на но́вагѡ:  И҆ ст҃а́гѡ мч҃нка і҆рина́рха. 
Стїхи̑ры прпⷣбнагѡ на ѕ҃, гла́съ ѕ҃. Подо́бенъ: Всю̀  ѿложи́вше: Сла́ва, гла́съ то́йже, самогла́сенъ: Ѿ  младе́нства бг҃ꙋ: На стїхо́внѣ ѻ҆ктѡ́иха. Сла́ва, гла́съ  и҃: Є҆́же по ѡ҆́бразꙋ: Тропа́рь, гла́съ д҃: По́стнически  предподвиза́всѧ на горѣ̀: ѻ҆ктѡ́врїа въ з҃і де́нь. [зрѝ]  Мч҃нка же і҆рина́рха слꙋ́жба пое́тсѧ на повече́рїи. На  оу҆́трени, ѻ҆́ба канѡ́на ѻ҆ктѡ́иха, без̾ мч҃нчнѡвъ: и҆  ст҃а́гѡ на ѕ҃, гла́съ ѕ҃. По г҃-й пѣ́сни, 
Конда́къ, гла́съ и҃. Подо́бенъ: Взбра́нной: 
Трⷪ҇цы рачи́телѧ, и҆ бж҃е́ственнаго стефа́на восхва́лимъ  вѣ́рнѡ, пѣ́сньми празднолю́бцы ѿ се́рдца, ꙗ҆́кѡ  почествова́вша начерта́нїе кра́сное влⷣки, и҆ ма́тере  є҆гѡ̀: и҆ согла́снѡ ны́нѣ ѿ любвѐ возопїи́мъ є҆мꙋ̀,  ра́дꙋющесѧ: ра́дꙋйсѧ, ѻ҆́тче присносла́вне. 
Та́же сѣда́ленъ, гла́съ а҃, два́жды. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
И҆з̾ непло́дна, преподо́бне, ко́рене, возрастѐ  вѣ́твь, первострада́льцꙋ тезоимени́те, мона́хѡвъ  наста́вникъ вели́къ, ѻ҆́тче, ꙗ҆ви́лсѧ є҆сѝ, и҆ ꙗ҆́рости  не оу҆боѧ́всѧ царѧ̀, не хотѧ́ща хрⷭ҇то́въ чествова́ти  ѡ҆́бразъ: сегѡ̀ ра́ди сконча́всѧ. мꙋ́ченическїй вѣне́цъ  прїѧ́лъ є҆сѝ, стефа́не. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. На лїтꙋргі́и,  блажє́нна ѻ҆ктѡ́иха, на д҃, и҆ ст҃а́гѡ пѣ́снь г҃-ѧ, на  д҃. Прокі́менъ, гла́съ и҃: Восхва́лѧтсѧ преподо́бнїи во  сла́вѣ: Сті́хъ: (с. рм҃д ѡ҆б.) Воспо́йте гдⷭ҇еви пѣ́снь  но́вꙋ: А҆по́столъ къ тїмоѳе́ю, зача́ло сч҃а: Не постыди́сѧ  оу҆́бѡ стрⷭ҇тїю гдⷭ҇а на́шегѡ і҆и҃са хрⷭ҇та̀: А҆ллилꙋ́їа,  гла́съ и҃: Блаже́нъ мꙋ́жъ боѧ́йсѧ гдⷭ҇а: Сті́хъ: Си́льно на  землѝ бꙋ́детъ: Є҆ѵⷢ҇лїе матѳе́а, зача́ло л҃з: Є҆гда̀  го́нѧтъ вы̀ во гра́дѣ се́мъ: Прича́стенъ: Въ па́мѧть  вѣ́чнꙋю бꙋ́детъ пра́ведникъ: 
к҃ѳ. Ст҃а́гѡ мꙋ́ченика парамо́на: И҆ ст҃а́гѡ  мꙋ́ченика фїлꙋме́на: И҆ прпⷣбнагѡ а҆ка́кїа, и҆́же  въ лѣ́ствицѣ свидѣ́тельствованнагѡ. 
А҆ллилꙋ́їа, и҆лѝ тропа́рь. Стїхи̑ры ѻ҆ктѡ́иха г҃, и҆  мꙋ́ченика г҃, гла́съ д҃. Подо́бенъ: Зва́нный свы́ше: [зрѝ]  Слꙋ́жба преподо́бнагѡ а҆ка́кїа пое́тсѧ на повече́рїи. На  оу҆́трени, ѻ҆́ба канѡ́на ѻ҆ктѡ́иха, и҆ ст҃а́гѡ на д҃,  гла́съ д҃. По г҃-й пѣ́сни, сѣда́ленъ, гла́съ д҃. По ѕ҃-й  пѣ́сни, мꙋ́чениченъ ѻ҆ктѡ́иха. По ѳ҃-й пѣ́сни,  свѣти́ленъ, и҆ на стїхо́внѣ ѻ҆ктѡ́иха. 
л҃. 🕂 Ст҃а́гѡ и҆ всехва́льнагѡ а҆пⷭ҇ла  а҆ндре́а первозва́ннагѡ. 
На вели́цѣй вече́рни, пое́мъ: Бл҃же́нъ мꙋ́жъ, а҃-й  а҆нтїфѡ́нъ. На Гдⷭ҇и воззва́хъ, пое́мъ стїхи̑ры на и҃,  гла́съ д҃. Подо́бенъ: Зва́нный свы́ше: Сла́ва, гла́съ  то́йже, самогла́сенъ: Ры́бъ лови́твꙋ: И҆ ны́нѣ, гла́съ  то́йже: И҆са́їе ликꙋ́й: Вхо́дъ, прокі́менъ днѐ, и҆ чтє́нїѧ  г҃: Втора́гѡ посла́нїѧ петро́ва, зача́ло н҃и, н҃ѳ и҆ ѯ҃а.  На лїті́и стїхи́ра хра́ма и҆ а҆пⷭ҇ла, гла́съ а҃. Сла́ва  гла́съ и҃: Проповѣ́дника вѣ́ры: И҆ ны́нѣ: Влⷣчце  прїимѝ: На стїхо́внѣ стїхи̑ры, гла́съ є҃. Подо́бенъ:  Ра́дꙋйсѧ: съ припѣ́вы. Сла́ва, гла́съ г҃: Скро́вника (с.  рм҃є) петро́ва: И҆ ны́нѣ, гла́съ то́йже: І҆ѡ́сифе рцы̀  на́мъ: По трист҃о́мъ, 
Тропа́рь, гла́съ д҃: 
Ꙗ҆́кѡ а҆пⷭ҇лѡвъ первозва́нный, и҆ верхо́внагѡ сꙋ́щїй  бра́тъ, влⷣцѣ всѣ́хъ, а҆ндре́е, моли́сѧ, ми́ръ  вселе́ннѣй дарова́ти, и҆ дꙋша́мъ на́шымъ ве́лїю млⷭ҇ть. 
Сла́ва, и҆ ны́нѣ: Є҆́же ѿ вѣ́ка оу҆тае́ное: И҆  ѿпꙋ́стъ. На оу҆́трени, на Бг҃ъ гдⷭ҇ь, тропа́рь а҆пⷭ҇ла  два́жды. Сла́ва, и҆ ны́нѣ, бг҃оро́диченъ. По каѳі́смахъ  сѣда́льны а҆пⷭ҇ла, съ бг҃оро́дичны и҆́хъ. И҆ чте́нїе. По  полѷеле́и сѣда́ленъ, гла́съ є҃, два́жды. Сла́ва, и҆  ны́нѣ, бг҃оро́диченъ. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, гла́съ д҃: Во всю̀ зе́млю и҆зы́де  вѣща́нїе и҆́хъ: Сті́хъ: Нб҃са̀ повѣ́даютъ сла́вꙋ бж҃їю:  Всѧ́кое дыха́нїе: Є҆ѵⷢ҇лїе матѳе́а, зача́ло ѳ҃: Ходѧ̀  і҆и҃съ при мо́ри галїле́йстѣмъ: По н҃-мъ ѱалмѣ̀  стїхи́ра, гла́съ и҃: Проповѣ́дника вѣ́ры: пи́сана, Сла́ва,  на лїті́и. Та́же, мл҃тва: Спасѝ бж҃е лю́ди твоѧ̑: Канѡ́нъ  бцⷣы, со і҆рмосо́мъ на ѕ҃, гла́съ а҃: и҆ а҆по́стола два̀  канѡ́на на и҃, гла́съ а҃. Катава́сїа, хрⷭ҇то́съ ражда́етсѧ:  По г҃-й пѣ́сни, сѣда́ленъ, гла́съ и҃. Подо́бенъ:  Премꙋ́дрости: Сла́ва, и҆́нъ, гла́съ и҃ подо́бенъ то́йже. И҆  ны́нѣ, бг҃оро́диченъ. По ѕ҃-й пѣ́сни, 
Конда́къ, гла́съ в҃: Въ мл҃твахъ: 
Мꙋ́жества тезоимени́таго бг҃оглаго́льника, и҆ цр҃кве  возслѣ́дователѧ верхо́внаго, петро́ва сро́дника  восхва́лимъ: занѐ ꙗ҆́коже дре́вле семꙋ̀, и҆ ны́нѣ на́мъ  воззва̀, прїиди́те, ѡ҆брѣто́хомъ жела́емаго. 
И҆ і҆́косъ. По ѳ҃-й пѣ́сни, свѣти́ленъ а҆пⷭ҇ла.  Сла́ва, и҆́нъ: И҆ ны́нѣ, бг҃оро́диченъ. На хвали́техъ  стїхи̑ры на д҃, гла́съ а҃. Подо́бенъ: Нбⷭ҇ныхъ чинѡ́въ:  Сла́ва, гла́съ и҃, самогла́сенъ: (с. рм҃є ѡ҆б.)  Проповѣ́дника вѣ́ры: И҆ ны́нѣ, гла́съ то́йже: Воспрїимѝ,  виѳлее́ме: Славосло́вїе вели́кое, и҆ тропа́рь а҆по́стола.  Сла́ва, и҆ ны́нѣ: бг҃оро́диченъ воскре́сенъ. Є҆ктєнїѝ,  и҆ ѿпꙋ́стъ, и҆ ча́съ а҃-й. На лїтꙋргі́и, бл҃жє́нна, ѿ  канѡ́нѡвъ пѣ́снь г҃-ѧ и҆ ѕ҃-ѧ, на и҃. Прокі́менъ, гла́съ  и҃: Во всю̀ зе́млю и҆зы́де вѣща́нїе и҆́хъ: Сті́хъ: Нб҃са̀  повѣ́даютъ сла́вꙋ бж҃їю: А҆по́столъ къ корі́нѳѧнѡмъ,  зача́ло рл҃а: Бг҃ъ ны̀ посла́нники: А҆ллилꙋ́їа, гла́съ а҃:  И҆сповѣ́дѧтъ нб҃са̀ чꙋдеса̀ твоѧ̑, гдⷭ҇и. Є҆ѵⷢ҇лїе  і҆ѡа́нна, зача́ло д҃: Стоѧ́ше і҆ѡа́ннъ, и҆ ѿ оу҆чени̑къ  є҆гѡ̀ два̀: Прича́стенъ, Во всю̀ зе́млю: 


(с. рм҃ѕ) 
Мѣ́сѧцъ деке́мврїй. 
и҆мѣ́ѧй дне́й л҃а. 
Де́нь и҆́мать часѡ́въ ѳ҃, а҆ но́щь часѡ́въ є҃і. 
а҃. Ст҃а́гѡ проро́ка наꙋ́ма . 
А҆ллилꙋ́їа, и҆лѝ тропа́рь. Стїхи̑ры бг҃оро́дицы, гла́съ  г҃. Подо́бенъ: Ве́лїѧ: и҆ ст҃а́гѡ, гла́съ и҆ подо́бенъ  то́йже. На стїхо́внѣ ѻ҆ктѡ́иха. 
Тропа́рь, гла́съ в҃: 
Прⷪ҇ро́ка твоегѡ̀ наꙋ́ма па́мѧть, гдⷭ҇и, пра́зднꙋюще,  тѣ́мъ тѧ̀ мо́лимъ: сп҃сѝ дꙋ́шы на́шѧ. 
На оу҆́трени, А҆ллилꙋ́їа во гла́съ ѻ҆ктѡ́иха, и҆  трⷪ҇чны гла́са, по ѻ҆бы́чаю: и҆лѝ тропа́рь. По каѳі́смахъ,  сѣда́льны ѻ҆ктѡ́иха, и҆ чте́нїе. Ѻ҆́ба канѡ́на  ѻ҆ктѡ́иха, и҆ прⷪ҇ро́ка на д҃, гла́съ є҃. По г҃-й пѣ́сни,  сѣда́ленъ, гла́съ є҃. По ѕ҃-й пѣ́сни, мꙋ́чениченъ  ѻ҆ктѡ́иха. 
И҆лѝ конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Просвѣти́вшеесѧ дх҃омъ чи́стое твоѐ се́рдце,  прⷪ҇ро́чества бы́сть свѣтлѣ́йшагѡ прїѧ́телище: зри́ши бо  ꙗ҆́кѡ настоѧ̑щаѧ дале́че сꙋ̑щаѧ. сегѡ̀ ра́ди тѧ̀  почита́емъ, прⷪ҇ро́че блаже́нне, наꙋ́ме сла́вне. 
И҆ чте́мъ про́логъ. По ѳ҃ пѣ́сни, свѣти́ленъ трⷪ҇ченъ.  На стїхо́внѣ ѻ҆ктѡ́иха. 
в҃. Ст҃а́гѡ прⷪ҇ро́ка а҆ввакꙋ́ма . 
Подо́бнѣ, А҆ллилꙋ́їа, и҆лѝ тропа́рь вчера́шнїй.  Стїхи̑ры бцⷣы г҃, гла́съ д҃. Подо́бенъ: Ꙗ҆́кѡ до́блѧ: и҆  прⷪ҇ро́ка г҃, (с. рм҃ѕ ѡ҆б.) гла́съ и҆ подо́бенъ то́йже. На  оу҆́трени, ѻ҆́ба канѡ́на ѻ҆ктѡ́иха, и҆ прⷪ҇ро́ка на д҃,  гла́съ д҃. По г҃-й пѣ́сни, сѣда́ленъ, гла́съ д҃. По ѕ҃-й  пѣ́сни, 
Конда́къ, гла́съ и҃. Подо́бенъ: Взбра́нной: 
Возгласи́вый вселе́ннѣй ѿ ю҆́га прише́ствїе бж҃їе ѿ  дв҃ы, а҆ввакꙋ́ме бг҃оглаго́ливе, и҆ на бж҃е́ственнѣй  стра́жи предстоѧ́нїемъ слы́шанїѧ, ѿ свѣтоно́сна а҆́гг҃ла,  хрⷭ҇то́во воскрⷭ҇нїе возвѣсти́лъ є҆сѝ мі́рꙋ. сегѡ̀ ра́ди  ве́селѡ зове́мъ тѝ: ра́дꙋйсѧ, прⷪ҇ро́кѡвъ свѣ́тлаѧ  добро́то. 
И҆ чте́мъ про́логъ. По ѳ҃-й пѣ́сни, свѣти́ленъ  трⷪ҇ченъ. На стїхо́внѣ ѻ҆ктѡ́иха. 
г҃. Ст҃а́гѡ прⷪ҇ро́ка софо́нїа . 
Пое́мъ подо́бнѣ: Стїхи̑ры прⷪ҇ро́ка г҃, гла́съ д҃.  Подо́бенъ: Зва́нный свы́ше: На стїхо́внѣ ѻ҆ктѡ́иха. На  оу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на д҃,  гла́съ ѕ҃-й. По г҃-й пѣ́сни, сѣда́ленъ, гла́съ ѕ҃. По ѕ҃-й  пѣ́сни, 
Конда́къ прⷪ҇ро́ка, гла́съ д҃. Подо́бенъ: Ꙗ҆ви́лсѧ  є҆сѝ: 
Ꙗ҆ви́лсѧ є҆сѝ свѣтоза́ренъ бж҃е́ственнымъ дх҃омъ,  прⷪ҇ро́че софо́нїе, бж҃їе ꙗ҆вле́нїе возгласи́въ: ра́дꙋйсѧ  ѕѣлѡ̀ дщѝ сїѡ́нѧ, і҆ерⷭ҇ли́мѡва проповѣ́ждь: сѐ цр҃ь  тво́й грѧде́тъ сп҃са́ѧй. 
По ѳ҃-й пѣ́сни, свѣти́ленъ трⷪ҇ченъ. На стїхо́внѣ  ѻ҆ктѡ́иха. 
🕃 Въ то́йже де́нь прпⷣбнагѡ ѻ҆тца̀ на́шегѡ  са́ввы звенигоро́дскагѡ. 
Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆  и҆дѣ́же хра́мъ є҆гѡ̀. 
Тропа́рь, гла́съ и҃: 
Пꙋсты́ни ꙗ҆ви́лсѧ є҆сѝ до́брое прозѧбе́нїе,  преподо́бне, ѿ ю҆́ности бо и҆зво́лилъ є҆сѝ чи́стое  житїѐ, дꙋхо́вномꙋ твоемꙋ̀ оу҆чи́телю послѣ́дꙋѧ, и҆ тогѡ̀  оу҆че́нїемъ оу҆́мъ къ нбⷭ҇нымъ впери́въ, и҆ ста́дꙋ (с.  рм҃з) твоемꙋ̀ премꙋ́дръ наста́вникъ показа́лсѧ є҆сѝ.  тѣ́мъ и҆ хрⷭ҇то́съ ꙗ҆́кѡ пресвѣ́тла тѧ̀ свѣти́льника  чꙋдесы̀ ѡ҆богатѝ: са́вво ѻ҆́тче на́шъ, молѝ сп҃сти́сѧ  дꙋша́мъ на́шымъ. 
Конда́къ, гла́съ в҃. Подо́бенъ: Вы́шнихъ и҆щѧ̀: 
Госпо́днимъ жела́нїемъ распали́всѧ, стра̑сти плѡтскі́ѧ  воздержа́нїемъ ѿтрѧ́съ, бж҃е́ственнагѡ свѣ́та  незаходи́мое свѣти́ло ꙗ҆ви́лсѧ є҆сѝ, чꙋде́съ лꙋча́ми  всѣ́хъ просвѣща́еши притека́ющихъ къ ра́цѣ моще́й  твои́хъ, са́вво прпⷣбне ѻ҆́тче на́шъ. 
д҃. 🕃 Ст҃ы́ѧ великомꙋ́ченицы варва́ры : И҆  прпⷣбнагѡ ѻ҆тца̀ на́шегѡ і҆ѡа́нна дамаскина̀. 
Стїхи̑ры свѧты́ѧ г҃, гла́съ в҃. Подо́бенъ: Є҆гда̀ ѿ  дре́ва: и҆ прпⷣбнагѡ г҃, гла́съ и҃. Подо́бенъ: Ѽ  пресла́внагѡ чꙋдесѐ! Сла́ва: гла́съ ѕ҃: Ѻ҆те́чество,  ро́дъ, и҆мѣ́нїе: На стїхо́внѣ ѻ҆ктѡ́иха. Сла́ва, гла́съ  ѕ҃: Преподо́бне ѻ҆́тче, во всю̀ зе́млю: 
Тропа́рь ст҃ы́ѧ, гла́съ и҃: 
Варва́рꙋ свѧтꙋ́ю почти́мъ: вра̑жїѧ бо сѣ̑ти сокрꙋшѝ,  и҆ ꙗ҆́кѡ пти́ца и҆зба́висѧ ѿ ни́хъ, по́мощїю и҆  ѻ҆рꙋ́жїемъ крⷭ҇та̀, всечⷭ҇тна́ѧ. 
Сла́ва, свѧта́гѡ, гла́съ то́йже: Правосла́вїѧ  наста́вниче: ѻ҆ктѡ́врїа въ а҃і де́нь. На оу҆́трени,  канѡ́нъ ѻ҆ктѡ́иха є҆ди́нъ: И҆ ст҃ы́ѧ канѡ́нъ на д҃, гла́съ  в҃: И҆ преподо́бнагѡ на д҃, гла́съ то́йже. По г҃-й пѣ́сни, 
Конда́къ преподо́бнагѡ, гла́съ д҃. Подо́бенъ:  Вознесы́йсѧ: 
Пѣснопи́сца и҆ честна́гѡ бг҃оглаго́льника, цр҃кве  наказа́телѧ, и҆ оу҆чи́телѧ, и҆ врагѡ́въ сопротивобо́рца,  і҆ѡа́нна воспои́мъ: ѻ҆рꙋ́жїе бо взе́мъ, крⷭ҇тъ гдⷭ҇ень,  всю̀ ѿразѝ є҆ресе́й пре́лесть: и҆ ꙗ҆́кѡ те́плый  предста́тель къ бг҃ꙋ всѣ̑мъ подае́тъ прегрѣше́нїй  проще́нїе. 
И҆ і҆́косъ, и҆ сѣда́ленъ ст҃ы́ѧ, гла́съ г҃. Сла́ва,  преподо́бнагѡ, гла́съ то́йже. По ѕ҃-й пѣ́сни, 
(с. рм҃з ѡ҆б.) 
Конда́къ ст҃ы́ѧ, гла́съ д҃. Подо́бенъ: Вознесы́йсѧ: 
Въ трⷪ҇цѣ бл҃гоче́стнѡ пѣва́емомꙋ послѣ́довавши бг҃ꙋ  страстоте́рпице, і҆́дѡльскаѧ притꙋпи́ла є҆сѝ чти̑лища:  посредѣ́ же по́двига страда́льчествꙋющи, варва́ро,  мꙋчи́телей преще́нїѧ не оу҆страши́ласѧ є҆сѝ  мꙋжемꙋ́дреннаѧ, велегла́снѡ пою́щи при́снѡ: трⷪ҇цꙋ чтꙋ̀,  є҆ди́но бж҃ество̀. 
И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха и҆  свѧты́ѧ. Сла́ва, преподо́бнагѡ. На хвали́техъ стїхи̑ры  свѧты́ѧ на д҃, гла́съ а҃: самогла́сны. Сла́ва, гла́съ ѕ҃:  Страда́льческимъ ше́ствовавши пꙋте́мъ: На стїхо́внѣ  ѻ҆ктѡ́иха. Сла́ва преподо́бнагѡ, гла́съ и҃: Мона́хѡвъ  мно́жєства: На лїтꙋргі́и, бл҃жє́нна мꙋ́ченицы, пѣ́снь г҃- ѧ: И҆ преподо́бнагѡ, пѣ́снь ѕ҃-ѧ. Прокі́менъ, гла́съ д҃:  Ди́венъ бг҃ъ во свѧты́хъ свои́хъ: Сті́хъ: Въ це́рквахъ  бл҃гослови́те бг҃а: А҆по́столъ къ гала́тѡмъ. зача́ло с҃и:  Пре́жде прише́ствїѧ вѣ́ры: А҆ллилꙋ́їа, гла́съ а҃: Терпѧ̀  потерпѣ́хъ гдⷭ҇а, и҆ внѧ́тъ мѝ: Є҆ѵⷢ҇лїе ма́рка, зача́ло  к҃а: По і҆и҃сѣ и҆до́ша наро́ди мно́зи, и҆ оу҆гнѣта́хꙋ  є҆го̀: Прича́стенъ: Ра́дꙋйтесѧ: 
є҃. 🕁  Преподо́бнагѡ и҆ бг҃оно́снагѡ ѻ҆тца̀  на́шегѡ са́ввы ѡ҆сщ҃е́ннагѡ. 
А҆́ще хо́щетъ настоѧ́тель, твори́тъ бдѣ́нїе. На ма́лѣй  вече́рни, стїхи̑ры на д҃, гла́съ а҃: Подо́бенъ: Всехва́льнїи  мꙋ́чєницы: Сла́ва, гла́съ в҃: Преподо́бне ѻ҆́тче: И҆  ны́нѣ, бг҃оро́диченъ: На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: съ припѣ́вы и҆́хъ. а҃:  Честна̀ пред̾ гдⷭ҇емъ сме́рть преподо́бныхъ є҆гѡ̀. в҃:  Бл҃же́нъ мꙋ́жъ боѧ́йсѧ гдⷭ҇а: Сла́ва, и҆ ны́нѣ,  бг҃оро́диченъ, гла́съ и҆ подо́бенъ то́йже: Влⷣчце бл҃га́ѧ:  Тропа́рь, гла́съ и҃: Сле́зъ твои́хъ тече́ньми: септе́мврїа  въ г҃ де́нь. Сла́ва, и҆ ны́нѣ, И҆́же на́съ ра́ди: (с. рм҃и)  Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  Гдⷭ҇и воззва́хъ, стїхи̑ры на и҃, гла́съ є҃. Подо́бенъ:  Преподо́бне ѻ҆́тче: Сла́ва, гла́съ ѕ҃: Є҆́же по ѡ҆́бразꙋ:  И҆ ны́нѣ: Кто̀ тебѐ не оу҆блажи́тъ: Вхо́дъ. Прокі́менъ  днѐ, и҆ чтє́нїѧ г҃, прпⷣбничєскаѧ. На лїті́и стїхи́ра  хра́ма: И҆ свѧта́гѡ самогла́сны, гла́съ в҃. Сла́ва, гла́съ  то́йже: Є҆́же па́че оу҆ма̀ благи́хъ: И҆ ны́нѣ,  бг҃оро́диченъ. На стїхо́внѣ стїхи̑ры, гла́съ є҃.  Подо́бенъ: Ра́дꙋйсѧ: съ припѣ́вы и҆́хъ. Сла́ва: гла́съ и҃:  Мона́хѡвъ мно́жєства: И҆ ны́нѣ, бг҃оро́диченъ:  Безневѣ́стнаѧ дв҃о: На бл҃гослове́нїи хлѣ́бѡвъ, тропа́рь,  гла́съ и҃: Сле́зъ твои́хъ тече́ньми: два́жды. пи́санъ на  ма́лѣй вече́рни. И҆ Бг҃оро́дице дв҃о: є҆ди́ножды. И҆ Бꙋ́ди  и҆́мѧ гдⷭ҇не: г҃. ѱало́мъ л҃г: Бл҃гословлю̀ гдⷭ҇а: И҆  чте́нїе ѿ житїѧ̀ свѧта́гѡ са́ввы. На оу҆́трени, на Бг҃ъ  гдⷭ҇ь, тропа́рь свѧта́гѡ, два́жды. Сла́ва, и҆ ны́нѣ: И҆́же  на́съ ра́ди: По каѳі́смѣ сѣда́льны ст҃а́гѡ, съ  бг҃оро́дичны и҆́хъ, и҆ чте́нїе. По полѷеле́и сѣда́ленъ,  гла́съ и҃, два́жды. Сла́ва, и҆ ны́нѣ, бг҃оро́диченъ. И҆  чте́нїе ѿ житїѧ̀ ст҃а́гѡ. Степє́нна, а҃ а҆нтїфѡ́нъ д҃-гѡ  гла́са. Прокі́менъ, гла́съ то́йже: Честна̀ пред̾ гдⷭ҇емъ  сме́рть прпⷣбныхъ є҆гѡ̀. Сті́хъ: Что̀ возда́мъ гдⷭ҇еви:  Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на мѣ́стѣ  ра́внѣ: По н҃-мъ ѱалмѣ̀ стїхи́ра, гла́съ ѕ҃: Преподо́бне  ѻ҆́тче, во всю̀ зе́млю: Канѡ́нъ бцⷣы, на ѕ҃, гла́съ в҃:  Нетре́нꙋ, неѻбы́чнꙋ: И҆ ст҃а́гѡ на и҃, гла́съ и҃.  Катава́сїа: Сп҃сѐ лю́ди: По г҃-й пѣ́сни, сѣда́ленъ гла́съ  и҃. Сла́ва, и҆́нъ: И҆ ны́нѣ: бг҃оро́диченъ. По ѕ҃-й  пѣ́сни, 
Конда́къ, гла́съ и҃. Подо́бенъ: Взбра́нной: 
Ꙗ҆́кѡ ѿ младе́нства бг҃ꙋ же́ртва непоро́чнаѧ  прине́слсѧ є҆сѝ добродѣ́телїю, са́вво бл҃же́нне,  садодѣ́латель бы́въ бл҃гоче́стїѧ. тѣ́мже бы́лъ є҆сѝ  преподо́бныхъ оу҆добре́нїе, граждани́нъ же (с. рм҃и ѡ҆б.)  пꙋсты́нный достохва́ленъ. тѣ́мже зове́мъ тѝ: ра́дꙋйсѧ,  са́вво пребога́те. 
И҆ і҆́косъ, и҆ чте́мъ про́логъ. По ѳ҃-й пѣ́сни,  свѣти́ленъ два́жды. Сла́ва, и҆ ны́нѣ, бг҃оро́диченъ. На  хвали́техъ, стїхи̑ры на д҃, гла́съ а҃. Подо́бенъ: Нбⷭ҇ныхъ  чинѡ́въ: Сла́ва, гла́съ ѕ҃: Прпⷣбне ѻ҆́тче, во всю̀  зе́млю: И҆ ны́нѣ: Бцⷣе, ты̀ є҆сѝ лоза̀: Славосло́вїе  вели́кое. По трист҃о́мъ тропа́рь ст҃а́гѡ. Сла́ва, и҆ ны́нѣ:  И҆́же на́съ ра́ди: Є҆ктєнїѝ, и҆ ѿпꙋ́стъ, и҆ ча́съ а҃-й.  На а҃-мъ часѣ̀, тропа́рь ст҃а́гѡ. По трист҃о́мъ конда́къ  є҆гѡ̀. И҆ соверше́нный ѿпꙋ́стъ. На лїтꙋргі́и, бл҃жє́нна,  ѿ канѡ́на ст҃а́гѡ пѣ́снь г҃-ѧ и҆ ѕ҃-ѧ. Прокі́менъ, гла́съ  з҃: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ гдⷭ҇еви:  А҆по́столъ къ гала́тѡмъ, зача́ло сг҃і: Пло́дъ дх҃о́вный:  А҆ллилꙋ́їа, гла́съ и҃: Бл҃же́нъ мꙋ́жъ боѧ́йсѧ гдⷭ҇а: Сті́хъ:  Си́льно на землѝ бꙋ́детъ сѣ́мѧ є҆гѡ̀. Є҆ѵⷢ҇лїе матѳе́а,  зача́ло м҃г: Всѧ̑ мнѣ̀ прєдана̀ сꙋ́ть: Прича́стенъ: Въ  па́мѧть: 
ѕ҃. 🕁  И҆́же во ст҃ы́хъ ѻ҆тца̀ на́шегѡ  нїкола́а а҆рхїепⷭ҇кпа, мѵ́ръ лѷкі́йскихъ чꙋдотво́рца. 
А҆́ще хо́щетъ настоѧ́тель, твори́мъ бдѣ́нїе. На ма́лѣй  вече́рни, на Гдⷭ҇и воззва́хъ, стїхи̑ры на д҃, гла́съ д҃.  Подо́бенъ: Ꙗ҆́кѡ до́блѧ: Сла́ва, гла́съ ѕ҃: Возсїѧ̀  ꙗ҆́коже со́лнце: И҆ ны́нѣ, бг҃оро́диченъ: Никто́же  притека́ѧй къ тебѣ̀: На стїхо́внѣ стїхи̑ры, гла́съ ѕ҃:  Подо́бенъ: Тридне́венъ: Сла́ва, и҆ ны́нѣ, Возревнова́въ  сопе́рникъ: 
Тропа́рь, гла́съ д҃: 
Пра́вило вѣ́ры и҆ ѡ҆́бразъ кро́тости, воздержа́нїѧ  оу҆чи́телѧ, ꙗ҆ви́ тѧ ста́дꙋ твоемꙋ̀, ꙗ҆́же веще́й  и҆́стина. сегѡ̀ ра́ди стѧжа́лъ (с. рм҃ѳ) є҆сѝ смире́нїемъ  высѡ́каѧ, нището́ю бога̑таѧ, ѻ҆́тче сщ҃еннонача́льниче  нїко́лае, молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
Сла́ва, и҆ ны́нѣ: Є҆́же ѿ вѣ́ка: Є҆ктенїа̀ ма́лаѧ,  и҆ ѿпꙋ́стъ. На вели́цѣй вече́рни, пое́мъ Бл҃же́нъ мꙋ́жъ,  а҃-й а҆нтїфѡ́нъ. На Гдⷭ҇и воззва́хъ, стїхи̑ры на и҃: гла́съ  в҃. Подо́бенъ: Є҆гда̀ ѿ дре́ва: И҆́ны стїхи̑ры, гла́съ  то́йже. Подо́бенъ: Кі́ими: Сла́ва, гла́съ ѕ҃: Ст҃и́телей  оу҆добре́нїе: И҆ ны́нѣ, предпра́зднства: Верте́пе  бл҃гоꙋкраси́сѧ: Вхо́дъ, прокі́менъ днѐ, и҆ чтє́нїѧ трѝ:  а҃-е, При́тчей: Па́мѧть првⷣнагѡ: в҃-е, Оу҆ста̀ првⷣнагѡ:  г҃-е, Првⷣникъ а҆́ще пости́гнетъ: На лїті́и стїхи́ра  хра́ма: та́же нїкола́а, гла́съ в҃: Самогла́сны. Сла́ва,  гла́съ ѕ҃: Бл҃гі́й ра́бе: И҆ ны́нѣ, гла́съ то́йже: Сїѡ́не  торжествꙋ́й: На стїхо́внѣ стїхи̑ры, гла́съ є҃. Подо́бенъ:  Ра́дꙋйсѧ: съ припѣ́вы и҆́хъ. Сла́ва, гла́съ ѕ҃: Человѣ́че  бж҃їй: И҆ ны́нѣ: Безневѣ́стнаѧ дв҃о, ѿкꙋ́дꙋ пришла̀  є҆сѝ; На бл҃гослове́нїи хлѣ́бѡвъ тропа́рь: Пра́вило  вѣ́ры: два́жды: пи́санъ на ма́лѣй вече́рни: и҆ Бцⷣе дв҃о:  є҆ди́ножды. И҆ Бꙋ́ди и҆́мѧ гдⷭ҇не: три́жды. ѱало́мъ л҃г:  Бл҃гословлю̀ гдⷭ҇а: И҆ чте́нїе ѿ житїѧ̀ ст҃а́гѡ. А҆  и҆дѣ́же нѣ́сть бдѣ́нїѧ, но Ны́нѣ ѿпꙋща́еши, и҆ по  трист҃о́мъ, тропа́рь ст҃и́телѧ, є҆ди́ножды. Сла́ва, и҆  ны́нѣ, бг҃оро́диченъ. На оу҆́трени, на Бг҃ъ гдⷭ҇ь,  тропа́рь ст҃а́гѡ, два́жды: Сла́ва, и҆ ны́нѣ: Є҆́же ѿ  вѣ́ка: И҆ ѻ҆бы̑чныѧ каѳі̑смы. По каѳі́смахъ сѣда́льны  ст҃и́телѧ, и҆ съ бг҃оро́дичны и҆́хъ, и҆ чте́нїе. По  полѷеле́и сѣда́ленъ, гла́съ є҃. Сла́ва, и҆́нъ: И҆ ны́нѣ,  бг҃оро́диченъ: и҆ ѻ҆бы́чное чте́нїе ст҃а́гѡ. Степє́нна а҃- й а҆нтїфѡ́нъ д҃-гѡ гла́са. Прокі́менъ, гла́съ д҃. Чⷭ҇тна̀  пред̾ гдⷭ҇емъ сме́рть: Сті́хъ: Что̀ возда́мъ гдⷭ҇еви:  Всѧ́кое дыха́нїе: Є҆ѵⷢ҇лїе і҆ѡа́нна, зача́ло л҃ѕ: А҆́зъ  є҆́смь две́рь: По н҃-мъ ѱалмѣ̀ стїхи́ра, гла́съ ѕ҃:  Наслѣ́дниче (с. рм҃ѳ ѡ҆б.) бж҃їй: Канѡ́нъ бцⷣы, гла́съ а҃,  со і҆рмосо́мъ на ѕ҃: и҆ ст҃а́гѡ два̀ канѡ́на на и҃.  Є҆ди́нъ, гла́съ в҃: Дрꙋгі́й, гла́съ а҃. Катава́сїа:  Хрⷭ҇то́съ ражда́етсѧ: По г҃-й пѣ́сни, сѣда́ленъ, гла́съ  и҃: Сла́ва, дрꙋгі́й: И҆ ны́нѣ, бг҃оро́диченъ: По ѕ҃-й  пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Въ мѵ́рѣхъ, свѧ́те, сщ҃еннодѣ́йствитель показа́лсѧ  є҆сѝ: хрⷭ҇то́во бо, прпⷣбне, є҆ѵⷢ҇лїе и҆спо́лнивъ,  положи́лъ є҆сѝ дꙋ́шꙋ твою̀ ѡ҆ лю́дехъ твои́хъ, и҆ спа́слъ  є҆сѝ непови̑нныѧ ѿ сме́рти. сегѡ̀ ра́ди ѡ҆ст҃и́лсѧ  є҆сѝ, ꙗ҆́кѡ вели́кїй таи́нникъ бж҃їѧ бл҃года́ти. 
И҆ і҆́косъ: и҆ чте́мъ про́логъ. По ѳ҃-й пѣ́сни,  свѣти́ленъ подо́бенъ: Жєны̀ оу҆слы́шите: Сла́ва, и҆́нъ:  И҆ ны́нѣ, бг҃оро́диченъ. На хвали́техъ стїхи̑ры на ѕ҃,  гла́съ а҃. самогла́сны. Сла́ва, гла́съ є҃: Вострꙋ́бимъ  трꙋбо́ю пѣ́сней: И҆ ны́нѣ, бг҃оро́диченъ, гла́съ то́йже:  Вострꙋ́бимъ трꙋбо́ю: Славосло́вїе вели́кое. По трист҃о́мъ  тропа́рь: Сла́ва, и҆ ны́нѣ, Є҆́же ѿ вѣ́ка: Є҆ктєнїѝ,  и҆ ѿпꙋ́стъ. Дае́тсѧ же и҆ є҆ле́й бра́тїи ѿ канди́ла  ст҃а́гѡ. и҆ ча́съ а҃-й. На а҃-мъ часѣ̀, тропа́рь ст҃а́гѡ:  По трист҃о́мъ конда́къ є҆гѡ̀. И҆ коне́чный ѿпꙋ́стъ. На  лїтꙋргі́и, бл҃жє́нна ѿ канѡ́на а҃-гѡ, пѣ́снь г҃, и҆  втора́гѡ, пѣ́снь ѕ҃. Прокі́менъ, гла́съ з҃: Возвесели́тсѧ  првⷣникъ ѡ҆ гдⷭ҇ѣ: Сті́хъ: Оу҆слы́ши бж҃е гла́съ мо́й:  А҆по́столъ ко є҆вре́ємъ, зача́ло тл҃є: Повинꙋ́йтесѧ  наста́вникѡмъ: А҆ллилꙋ́їа, гла́съ д҃: Сщ҃е́нницы твоѝ  ѡ҆блекꙋ́тсѧ въ пра́вдꙋ: Є҆ѵⷢ҇лїе лꙋкѝ, зача́ло к҃д: Ста̀  і҆и҃съ на мѣ́стѣ ра́внѣ: Прича́стенъ: Въ па́мѧть  вѣ́чнꙋю: 
(с. р҃н) 
з҃. И҆́же во ст҃ы́хъ ѻ҆тца̀ на́шегѡ а҆мвро́сїа,  є҆пⷭ҇кпа медїола́нскагѡ. 
А҆ллилꙋ́їа, и҆лѝ Тропа́рь, гла́съ д҃: Пра́вило вѣ́ры:  септе́мврїа во в҃-й де́нь. Стїхи̑ры бцⷣы г҃, гла́съ а҃.  Подо́бенъ: Нбⷭ҇ныхъ чинѡ́въ: И҆ ст҃а́гѡ г҃, гла́съ и҆  подо́бенъ то́йже. На стїхо́внѣ ѻ҆ктѡ́иха: На оу҆́трени,  ѻ҆́ба канѡ́на ѻ҆ктѡ́иха: И҆ ст҃а́гѡ на д҃, гла́съ д҃. По  г҃-й пѣ́сни, сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ г҃. Подо́бенъ: бж҃е́ственныѧ вѣ́ры: 
Бж҃е́ственными догма́ты ѡ҆блиста́ѧ, помрачи́лъ є҆сѝ  а҆́рїевꙋ пре́лесть, сщ҃еннотаи́нниче и҆ па́стырю а҆мвро́сїе:  чꙋдодѣ́йствꙋѧ же си́лою дх҃а, стра̑сти разли̑чныѧ ꙗ҆́вѣ  и҆сцѣли́лъ є҆сѝ, ѻ҆́тче прпⷣбне, хрⷭ҇та̀ бг҃а молѝ  сп҃сти́сѧ дꙋша́мъ на́шымъ. 
По ѳ҃-й пѣ́сни, свѣти́ленъ трⷪ҇ченъ. На стїхо́внѣ  ѻ҆ктѡ́иха. 
🕃 Въ то́йже де́нь преставле́нїе прпⷣбнагѡ ѻ҆тца̀  на́шегѡ а҆нтѡ́нїа сі́йскагѡ, но́вагѡ чꙋдотво́рца. 
Соверша́етсѧ собо́ръ є҆гѡ̀, во ѻ҆би́тели є҆гѡ̀ и҆ во  хра́мѣ. 
Тропа́рь, гла́съ а҃: 
Жела́нїемъ дх҃о́внымъ распали́всѧ, и҆ мѧте́жи мїрскі̑ѧ  ѿри́нꙋвъ, ко є҆ди́номꙋ же бг҃ꙋ любо́вїю прилѣпи́лсѧ  є҆сѝ, и҆ того̀ вседꙋ́шнѣ взыскꙋ́ѧ, во внꙋ́треннюю  пꙋсты́ню ѿше́лъ є҆сѝ, при вода́хъ всели́всѧ, и҆дѣ́же во  слеза́хъ и҆ трꙋдѣ́хъ пребыва́ѧ многолѣ́тное вре́мѧ, въ  терпѣ́нїи мно́зѣ житїѐ а҆́гг҃льское проходи́лъ є҆сѝ, въ  наставле́нїи бж҃е́ственнагѡ ра́зꙋма: и҆ мно́жество мона́хѡвъ  собра́лъ є҆сѝ, мꙋ́дре, и҆́хже посѣща́ѧ, не ѡ҆ста́ви,  а҆нтѡ́нїе прпⷣбне ѻ҆́тче на́шъ, прест҃ѣ́й трⷪ҇цѣ  молѧ́сѧ, ѿ ѕѡ́лъ всѧ́ческихъ и҆зба́вити, и҆ сп҃стѝ дꙋ́шы  на́шѧ. 
(с. р҃н ѡ҆б.) 
Конда́къ, гла́съ и҃. Подо́бенъ: Взбра́нной: 
Ѿ ю҆́ности, прпⷣбне, пло́ть твою̀ въ постѣ́хъ и҆  мл҃твахъ и҆стончи́лъ є҆сѝ, и҆ кре́стъ тво́й взе́мъ,  хрⷭ҇тꙋ̀ послѣ́довалъ є҆сѝ: тѣ́мже и҆ къ вы̑шнимъ  тече́нїе ра́достнѡ соверши́лъ є҆сѝ, и҆дѣ́же со всѣ́ми  ст҃ы́ми ст҃ѣ́й трⷪ҇цѣ предстои́ши. и҆ ны́нѣ ста́до твоѐ  посѣща́ѧ, помина́й чтꙋ́щихъ прест҃ꙋ́ю па́мѧть твою̀, да  всѝ бл҃года́рнѣ вопїе́мъ тѝ: ра́дꙋйсѧ, бг҃омꙋ́дре  а҆нтѡ́нїе, наста́вниче пꙋсты́нный. 
🕃 И҆ преставле́нїе прпⷣбнагѡ ѻ҆тца̀ на́шегѡ  ні́ла, и҆́же на є҆́зерѣ селиге́рѣ, на ѻ҆́стровѣ  зово́момъ столо́бное, но́вагѡ чꙋдотво́рца. 
Соверша́етсѧ собо́ръ є҆гѡ̀, и҆дѣ́же лежа́тъ мѡ́щи  є҆гѡ̀, и҆ и҆дѣ́же хра́мъ є҆гѡ̀. 
Тропа́рь, гла́съ д҃: 
Ꙗ҆́кѡ свѣти́льникъ всесвѣ́телъ ꙗ҆ви́лсѧ є҆сѝ во  ѻ҆́стровѣ селиге́ра є҆́зера, прпⷣбне ѻ҆́тче ні́ле: ты́  бо крⷭ҇тъ хрⷭ҇то́въ ѿ ю҆́ности своеѧ̀ на ра́мо взе́мъ,  оу҆се́рднѡ томꙋ̀ послѣ́довалъ є҆сѝ, чистото́ю бг҃ови  прибли́живсѧ, ѿѻнꙋ́дꙋже и҆ чꙋде́съ дарова́нїемъ  ѡ҆богати́лсѧ є҆сѝ. тѣ́мъ и҆ мы̀ притека́юще къ ра́цѣ  моще́й твои́хъ, оу҆ми́льнѡ глаго́лемъ: ѻ҆́тче прпⷣбне,  молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
Конда́къ, гла́съ и҃: 
Ѻ҆те́чества, прпⷣбне, оу҆дали́всѧ, въ пꙋсты́ню  всели́лсѧ є҆сѝ, и҆ на ѻ҆́стровъ селиге́ра є҆́зера  возше́дъ, же́стоко житїѐ показа́лъ є҆сѝ, и҆ мно́гихъ  добродѣ́тельми оу҆диви́въ, дарова̑нїѧ чꙋде́съ ѿ хрⷭ҇та̀  прїѧ́лъ є҆сѝ. помина́й на́съ чтꙋ́щихъ па́мѧть твою̀, да  зове́мъ тѝ: ра́дꙋйсѧ, ні́ле ѻ҆́тче на́шъ. 
и҃. Прпⷣбнагѡ ѻ҆тца̀ на́шегѡ пата́пїа . 
А҆ллилꙋ́їа, и҆лѝ тропа́рь. Стїхи̑ры ст҃а́гѡ, гла́съ а҃.  Подо́бенъ: Всехва́льнїи мч҃нцы: На стїхо́внѣ ѻ҆ктѡ́иха.  (с. рн҃а) Тропа́рь, гла́съ и҃: Въ тебѣ̀ ѻ҆́тче  и҆звѣ́стнѡ: ѻ҆ктѡ́врїа въ а҃-й де́нь. На оу҆́трени,  ѻ҆́ба канѡ́на ѻ҆ктѡ́иха: и҆ прпⷣбнагѡ на д҃, Гла́съ в҃.  По г҃-й пѣ́сни, сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Хра́мъ тво́й, свѧ́те, дх҃о́вное врачество̀ лю́дїе  ѡ҆брѣ́тше, со тща́нїемъ къ немꙋ̀ приходѧ́ще, цѣльбꙋ̀  недꙋ́гѡвъ про́сѧтъ прїѧ́ти, рѣше́нїе же въ житїѝ  прегрѣше́нныхъ: ты́ бо всѣ́хъ сꙋ́щихъ въ нꙋ́ждахъ  предста́тель ꙗ҆ви́лсѧ є҆сѝ, пата́пїе прпⷣбне. 
По ѳ҃-й пѣ́сни, свѣти́ленъ ѻ҆ктѡ́иха, и҆лѝ трⷪ҇ченъ. 
ѳ҃. 🕃 Зача́тїе ст҃ы́ѧ а҆́нны, є҆гда̀  зача́тъ прест҃ꙋ́ю бцⷣꙋ. 
Ве́черъ, ѻ҆бы́чнаѧ каѳі́сма. На Гдⷭ҇и воззва́хъ,  стїхи̑ры на ѕ҃: гла́съ д҃. Подо́бенъ: Зва́нный свы́ше:  Сла́ва, и҆ ны́нѣ, гла́съ в҃: Недовѣ́домое а҆́гг҃лѡмъ и҆  человѣ́кѡмъ: На стїхо́внѣ стїхи̑ры, гла́съ є҃: Подо́бенъ:  Ра́дꙋйсѧ: Припѣ́въ а҃-й, Клѧ́тсѧ гдⷭ҇ь дв҃дꙋ: в҃-й, плода̀  чре́ва твоегѡ̀: Сла́ва, и҆ ны́нѣ, гла́съ в҃: Дне́сь и҆з̾  ко́рене дв҃дова: 
Тропа́рь, гла́съ д҃: 
Дне́сь безча́дїѧ оу҆́зы разрѣша́ютсѧ, і҆ѡакі́ма бо и҆  а҆́ннꙋ оу҆слы́шавъ бг҃ъ, па́че наде́жды роди́ти тѣ̑мъ  ꙗ҆́вѣ ѡ҆бѣщава́етъ бг҃оѻтрокови́цꙋ, и҆з̾ неѧ́же са́мъ  роди́сѧ неѡпи́санный, человѣ́къ бы́въ, а҆́гг҃лѡмъ  повелѣ́въ вопи́ти є҆́й: ра́дꙋйсѧ, бл҃года́тнаѧ, гдⷭ҇ь съ  тобо́ю. 
Се́й тропа́рь глаго́летсѧ без̾ бг҃оро́дична. 
Та́же є҆ктєнїѝ и҆ ѿпꙋ́стъ. На оу҆́трени, на Бг҃ъ  гдⷭ҇ь, тропа́рь, три́жды: и҆ ѻ҆бы̑чныѧ каѳі̑смы: и҆  сѣда́льны ст҃ы́ѧ, и҆ чте́нїе. Канѡ́ны два̀ ст҃ы́ѧ а҆́нны:  Пе́рвый со і҆рмосо́мъ на и҃: Вторы́й на ѕ҃, гла́съ а҃.  Катава́сїа (с. рн҃а ѡ҆б.) пра́здника: Хрⷭ҇то́съ ражда́етсѧ:  По г҃-й пѣ́сни, сѣда́ленъ, гла́съ д҃, два́жды. Сла́ва, и҆  ны́нѣ, бг҃оро́диченъ: По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Пра́зднꙋетъ дне́сь вселе́ннаѧ а҆́ннино зача́тїе, бы́вшее  ѿ бг҃а: и҆́бо та̀ породѝ па́че сло́ва сло́во ро́ждшꙋю. 
И҆ і҆́косъ. и҆ чте́мъ про́логъ. По ѳ҃-й пѣ́сни  свѣти́ленъ, два́жды. На хвали́техъ стїхи̑ры, на д҃, гла́съ  а҃. Подо́бенъ: Нбⷭ҇ныхъ чинѡ́въ: Сла́ва, и҆ ны́нѣ, гла́съ  и҃: Прїиди́те ра́достнѡ дне́сь: Славосло́вїе вели́кое. По  трист҃о́мъ, тропа́рь є҆ди́ножды. и҆ ѿпꙋ́стъ. На  лїтꙋргі́и, бл҃жє́нна ѿ канѡ́на а҃-гѡ, пѣ́снь г҃-ѧ: и҆  в҃-гѡ, пѣ́снь ѕ҃-ѧ. Прокі́менъ, гла́съ д҃: Ди́венъ бг҃ъ во  ст҃ы́хъ свои́хъ: Сті́хъ: Въ це́рквахъ бл҃гослови́те бг҃а:  А҆по́столъ къ гала́тѡмъ, зача́ло с҃і ѿ полꙋ̀: А҆враа́мъ  два̀ сы́на и҆мѣ̀: А҆ллилꙋ́їа, гла́съ а҃: Сп҃се́нїе  првⷣныхъ ѿ гдⷭ҇а: Є҆ѵⷢ҇лїе лꙋкѝ, зача́ло л҃ѕ: Никто́же  оу҆́бѡ свѣти́льника вже́гъ: Прича́стенъ: Ра́дꙋйтесѧ: 
і҃. Ст҃ы́хъ мч҃нкъ, ми́ны, є҆рмоге́на и҆  є҆ѵгра́фа . 
Стїхи̑ры ѻ҆ктѡ́иха г҃, и҆ ст҃ы́хъ г҃, гла́съ а҃.  Подо́бенъ: Всехва́льнїи: На стїхо́внѣ ѻ҆ктѡ́иха. 
Тропа́рь, гла́съ и҃: 
Воздержа́нїемъ страсте́й, ѻ҆гнепа̑льныѧ оу҆мертви́вше  зра́ки и҆ движє́нїѧ, хрⷭ҇тѡ́вы мꙋ́чєницы прїѧ́ша  бл҃года́ть недꙋ́ги ѿгонѧ́ти немощны́хъ, и҆ жи́вше и҆ по  кончи́нѣ чꙋдодѣ́йствовати. вои́стиннꙋ чꙋ́до пресла́вно,  ꙗ҆́кѡ кѡ́сти на́ги и҆сточа́ютъ и҆сцѣлє́нїѧ: сла́ва  є҆ди́номꙋ и҆ созда́телю бг҃ꙋ. 
На оу҆́трени, ѻ҆́ба канѡ́на ѻ҆ктѡ́иха: и҆ ст҃ы́хъ, на  д҃: гла́съ а҃. По г҃-й пѣ́сни, 
(с. рн҃в) 
Конда́къ, гла́съ а҃. Подо́бенъ: Ли́къ а҆́гг҃льскїй: 
Ми́нꙋ чꙋ́днаго, є҆рмоге́на бж҃е́ственнаго, и҆  є҆ѵгра́фа кꙋ́пнѡ сщ҃е́нными сладкопѣ́нїи почти́мъ всѝ  ꙗ҆́кѡ почествова́вшыѧ гдⷭ҇а, и҆ страда́льчествовавшыѧ за  него̀, и҆ ли́ка безпло́тныхъ на нб҃сѣ́хъ дости́гшыѧ, и҆  чꙋдеса̀ точа́щыѧ. 
И҆ сѣда́ленъ, гла́съ и҃. По ѕ҃-й пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Добропѣ́сненный гла́съ твои́хъ слове́съ, є҆рмоге́на  и҆з̾ глꙋбины̀ поги́бели возве́дъ, поста́ви на ка́мени  жи́зни: ѿѻнꙋ́дꙋже и҆ є҆ѵгра́фъ царѧ̀ ѡ҆бличи́въ,  ра́дꙋѧсѧ посѣка́етсѧ въ сла́внꙋю главꙋ̀. но прилѣ́жнѡ  молѝ, ми́но, сп҃сти́сѧ всѣ̑мъ любо́вїю чтꙋ́щымъ тѧ̀. 
По ѳ҃-й пѣ́сни, свѣти́ленъ ѻ҆ктѡ́иха. Сла́ва,  ст҃ы́хъ. На стїхо́внѣ ѻ҆ктѡ́иха. На лїтꙋргі́и, прокі́менъ,  гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: Сті́хъ:  Предзрѣ́хъ гдⷭ҇а предо мно́ю вы́нꙋ: А҆по́столъ ко  є҆фесе́ємъ, зача́ло сл҃г. Возмога́йте ѡ҆ гдⷭ҇ѣ:  А҆ллилꙋ́їа, гла́съ д҃: Воззва́ша првⷣнїи: Сті́хъ: Мнѡ́ги  скѡ́рби првⷣнымъ: Є҆ѵⷢ҇лїе лꙋкѝ, зача́ло р҃ѕ. Внемли́те  ѿ человѣ̑къ: Прича́стенъ: Ра́дꙋйтесѧ: 
а҃і. Прпⷣбнагѡ ѻ҆тца̀ на́шегѡ данїи́ла  сто́лпника. 
А҆ллилꙋ́їа, и҆лѝ тропа́рь. Стїхи̑ры бцⷣы г҃, гла́съ  и҃. Подо́бенъ: Что̀ ва́съ нарече́мъ: и҆ ст҃а́гѡ г҃, гла́съ  и҆ подо́бенъ то́йже. Сла́ва, гла́съ є҃: Порꙋче́нный тѝ  тала́нтъ: На стїхо́внѣ ѻ҆ктѡ́иха. Тропа́рь, гла́съ а҃:  Терпѣ́нїѧ сто́лпъ бы́лъ є҆сѝ: септе́мврїа въ а҃-й де́нь.  На оу҆́трени, ѻ҆́ба канѡ́на ѻ҆ктѡ́иха: И҆ ст҃а́гѡ на д҃,  гла́съ и҃. По г҃-й пѣ́сни, сѣда́ленъ, гла́съ а҃. По ѕ҃-й  пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́коже ѕвѣзда̀ многосвѣ́тлаѧ, ты̀ возше́дъ,  бл҃же́нне, на сто́лпъ, мі́ръ просвѣти́лъ є҆сѝ прпⷣбными  дѣ́лы твои́ми и҆ тьмꙋ̀ (с. рн҃в ѡ҆б.) пре́лести ѿгна́лъ  є҆сѝ, ѻ҆́тче. тѣ́мже мо́лимъ тѧ̀: и҆ ны́нѣ ѡ҆блиста́й  въ сердца́хъ ра́бъ твои́хъ незаходѧ́щїй свѣ́тъ ра́зꙋма. 
По ѳ҃-й пѣ́сни, свѣти́ленъ ѻ҆ктѡ́иха: Сла́ва ст҃а́гѡ.  На стїхо́внѣ ѻ҆ктѡ́иха. 
комм. Вѣ́дати подоба́етъ, ꙗ҆́кѡ ѿ сегѡ̀ а҃і-гѡ  днѐ начина́етсѧ недѣ́лѧ пра́ѻтеческаѧ, и҆ восхо́дитъ  сегѡ́же деке́мврїа до з҃і-гѡ днѐ быва́етъ же си́це: 
комм. А҆́ще оу҆́бѡ слꙋчи́тсѧ ржⷭ҇тво̀ хрⷭ҇то́во въ  недѣ́лю: 
И҆ тогда̀ пра́ѻтеческаѧ недѣ́лѧ быва́етъ деке́мврїа въ  а҃і де́нь. А҆ ст҃ы́хъ ѻ҆тє́цъ недѣ́лѧ, ꙗ҆́же пред̾  ржⷭ҇тво́мъ хрⷭ҇то́вымъ, деке́мврїа во и҃і де́нь. 
комм. А҆́ще ли слꙋчи́тсѧ ржⷭ҇тво̀ хрⷭ҇то́во въ  понедѣ́льникъ: 
И҆ тогда̀ пра́ѻтеческаѧ недѣ́лѧ быва́етъ деке́мврїа въ  з҃і де́нь. А҆ недѣ́лѧ ст҃ы́хъ ѻ҆тє́цъ ꙗ҆́же пред̾  ржⷭ҇тво́мъ хрⷭ҇то́вымъ, тогда̀ быва́етъ деке́мврїа въ к҃д  де́нь. 
комм. А҆́ще ли слꙋчи́тсѧ ржⷭ҇тво̀ хрⷭ҇то́во во  вто́рникъ: 
И҆ тогда̀ пра́ѻтеческаѧ недѣ́лѧ быва́етъ деке́мврїа въ  ѕ҃і де́нь. А҆ ст҃ы́хъ ѻ҆тє́цъ недѣ́лѧ, ꙗ҆́же пред̾  ржⷭ҇тво́мъ хрⷭ҇то́вымъ, деке́мврїа въ к҃г де́нь. 
комм. А҆́ще ли ржⷭ҇тво̀ хрⷭ҇то́во слꙋчи́тсѧ въ  сре́дꙋ: 
И҆ тогда̀ быва́етъ пра́ѻтеческаѧ недѣ́лѧ деке́мврїа въ  є҃і де́нь. А҆ ст҃ы́хъ ѻ҆тє́цъ недѣ́лѧ деке́мврїа въ к҃в  де́нь. 
комм. А҆́ще ли слꙋчи́тсѧ ржⷭ҇тво̀ хрⷭ҇то́во въ  четверто́къ: 
И҆ тогда̀ быва́етъ пра́ѻтеческаѧ недѣ́лѧ деке́мврїа въ  д҃і де́нь. А҆ ст҃ы́хъ ѻ҆тє́цъ недѣ́лѧ деке́мврїа въ к҃а  де́нь. 
комм. А҆́ще ли слꙋчи́тсѧ ржⷭ҇тво̀ хрⷭ҇то́во въ  пѧто́къ: 
И҆ тогда̀ быва́етъ пра́ѻтеческаѧ недѣ́лѧ деке́мврїа въ  г҃і де́нь. А҆ ст҃ы́хъ ѻ҆тє́цъ недѣ́лѧ въ и҆ де́нь. 
комм. А҆́ще ли слꙋчи́тсѧ ржⷭ҇тво̀ хрⷭ҇то́во въ  сꙋббѡ́тꙋ: 
И҆ тогда̀ быва́етъ пра́ѻтеческаѧ недѣ́лѧ деке́мврїа въ  (с. рн҃г) в҃і де́нь. А҆ недѣ́лѧ ст҃ы́хъ ѻ҆тє́цъ, ꙗ҆́же  пред̾ ржⷭ҇тво́мъ хрⷭ҇то́вымъ, деке́мврїа въ ѳ҃і-й де́нь.  Ѿ здѣ̀ блюдѝ недѣ́лю ст҃ы́хъ пра́ѻтєцъ, въ ко́е  число̀ прилꙋчи́тсѧ. А҆́ще и҆ пре́жде недѣ́ли к҃и, и҆лѝ  по́слѣжде. И҆ на лїтꙋргі́и є҆ѵⷢ҇лїе чтѝ недѣ́ли к҃и, ѿ  лꙋкѝ зача́ло ѻ҃ѕ: Человѣ́къ нѣ́кїй сотворѝ ве́черю  ве́лїю: непремѣ́ннѡ є҆ди́но. А҆ въ к҃и недѣ́лю чтѝ  рѧдово́е, ко́е прилꙋчи́тсѧ и҆ны́ѧ недѣ́ли. 
комм. Подоба́етъ вѣ́дати ѡ҆ недѣ́ли ст҃ы́хъ  пра́ѻтєцъ: 
🕅 Є҆гда̀ оу҆́бѡ быва́етъ недѣ́лѧ ст҃ы́хъ  пра́ѻтєцъ, ѡ҆ставлѧ́етсѧ послѣ́дованїе прилꙋчи́вшагѡсѧ  ст҃а́гѡ въ тꙋ̀ недѣ́лю, и҆ пое́мъ пре́жде въ пѧто́къ на  повече́рїи. Въ сꙋббѡ́тꙋ на ма́лѣй вече́рни пое́мъ по  ѻ҆бы́чаю. На вели́цѣй вече́рни, на Гдⷭ҇и воззва́хъ,  стїхи̑ры воскрⷭ҇ны г҃. и҆ а҆натѡ́лїевы г҃, и҆ ст҃ы́хъ  пра́ѻтєцъ д҃: гла́съ и҃. Подо́бенъ: И҆́же во є҆де́мѣ,  Сла́ва, пра́ѻтцєцъ, гла́съ ѕ҃: И҆́же пре́жде зако́на: И҆  ны́нѣ, бг҃оро́диченъ настоѧ́щагѡ гла́са. На лїті́и стїхи́ра  хра́ма. Сла́ва, пра́ѻтцєвъ, гла́съ а҃: Лꙋча́ми  ѡ҆блиста́вшесѧ: И҆ ны́нѣ, бг҃оро́диченъ: Сѐ и҆спо́лнисѧ:  На стїхо́внѣ стїхи̑ры воскрⷭ҇ны. Сла́ва, пра́ѻтцєвъ,  гла́съ г҃: Пра́ѻтцєвъ собо́ръ: И҆ ны́нѣ, бг҃оро́диченъ:  Без̾ сѣ́мене ѿ бж҃е́ственнагѡ дх҃а: На бл҃гослове́нїи  хлѣ́бѡвъ тропа́рь: Бг҃оро́дице дв҃о: два́жды. 
И҆ пра́ѻтцєвъ тропа́рь, гла́съ в҃, є҆ди́ножды: 
Вѣ́рою пра́ѻтцы ѡ҆правда́лъ є҆сѝ, ѿ ꙗ҆зы̑къ  тѣ́ми пред̾ѡбрꙋчи́вый цр҃ковь: хва́лѧтсѧ въ сла́вѣ  ст҃і́и, ꙗ҆́кѡ ѿ сѣ́мене и҆́хъ є҆́сть пло́дъ  бл҃госла́венъ, без̾ сѣ́мене ро́ждшаѧ тѧ̀. тѣ́хъ мл҃твами,  хрⷭ҇тѐ бж҃е, поми́лꙋй на́съ. 
На оу҆́трени, на Бг҃ъ гдⷭ҇ь, тропа́рь воскрⷭ҇нъ  два́жды. Сла́ва, и҆ ны́нѣ, пра́ѻтцєвъ по а҃-й и҆ по в҃-й  каѳі́смѣ сѣда́льны воскрⷭ҇ны: и҆ чте́нїе во є҆ѵⷢ҇лїи  толково́мъ, недѣ́лѧ рѧ́дъ. Посе́мъ полѷеле́й: и҆ тропарѝ  (с. рн҃г ѡ҆б.): А҆́гг҃льскїй собо́ръ: та́же ѵ҆пакоѝ гла́са,  и҆ сѣда́ленъ пра́ѻтцєвъ: и҆ чте́нїе. Степє́нна, и҆  прокі́менъ гла́са: Всѧ́кое дыха́нїе: Є҆ѵⷢ҇лїе воскрⷭ҇но. и҆  Воскрⷭ҇нїе хрⷭ҇то́во: ѱало́мъ н҃. стїхи́ра воскрⷭ҇на.  Канѡ́нъ воскрⷭ҇нъ со і҆рмосо́мъ на д҃: и҆ ѻ҆трокѡ́въ на д҃,  гла́съ и҃: и҆ пра́ѻтцєвъ на ѕ҃, гла́съ а҃. Катава́сїа:  Хрⷭ҇то́съ ражда́етсѧ: По г҃-й пѣ́сни, ѵ҆пакоѝ пра́ѻтцєвъ  є҆ди́нощи, гла́съ в҃: Въ ро́сꙋ дѣ́темъ: По ѕ҃-й пѣ́сни, 
Конда́къ пра́ѻтцєвъ, гла́съ ѕ҃: 
Рꙋкопи́саннагѡ ѡ҆́браза не поче́тше, но неѡпи́саннымъ  сꙋщество́мъ защити́вшесѧ, требл҃же́ннїи, въ по́двизѣ  ѻ҆гнѧ̀ просла́вистесѧ, средѣ́ же пла́мене нестерпи́магѡ  стоѧ́ще, бг҃а призва́сте: оу҆скорѝ ѽ ще́дрый, и҆ потщи́сѧ  ꙗ҆́кѡ млⷭ҇тивъ въ по́мощь на́шꙋ, ꙗ҆́кѡ мо́жеши хотѧ́й. 
И҆ і҆́косъ. По ѳ҃-й пѣ́сни, свѣти́ленъ воскре́сенъ.  Сла́ва, пра́ѻтцєвъ: И҆ ны́нѣ, бг҃оро́диченъ: Сл҃нце  вели́кое: На хвали́техъ, стїхи̑ры воскрⷭ҇ны д҃, и҆ ст҃ы́хъ  пра́ѻтцєвъ д҃, гла́съ в҃. Подо́бенъ: До́ме є҆ѵфра́ѳовъ:  Сла́ва, пра́ѻтцєвъ, гла́съ з҃: Прїиди́те всѝ вѣ́рнѡ: И҆  ны́нѣ: Пребл҃гослове́нна є҆сѝ: Славосло́вїе вели́кое, и҆  ѿпꙋ́стъ. Стїхи́рꙋ же є҆ѵⷢ҇льскꙋю пое́мъ въ притво́рѣ. И҆  ча́съ пе́рвый, и҆ коне́чный ѿпꙋ́стъ. На лїтꙋргі́и,  бл҃жє́нна гла́са на ѕ҃, и҆ пра́ѻтцєвъ пѣ́снь г҃-ѧ на д҃.  По вхо́дѣ тропа́рь воскрⷭ҇нъ и҆ пра́ѻтцєвъ. Сла́ва, и҆  ны́нѣ, конда́къ пра́ѻтцєвъ. Прокі́менъ, пѣ́снь  ѻ҆тцє́въ, гла́съ д҃: Бл҃гослове́нъ є҆сѝ гдⷭ҇и бж҃е  ѻ҆тє́цъ на́шихъ: Сті́хъ: Ꙗ҆́кѡ првⷣнъ є҆сѝ ѡ҆ всѣ́хъ:  А҆по́столъ пра́ѻтцєвъ къ колосса́ємъ, зача́ло сн҃з:  Є҆гда̀ Хрⷭ҇то́съ ꙗ҆ви́лсѧ: А҆ллилꙋ́їа, гла́съ д҃: Мѡѷсе́й  и҆ а҆арѡ́нъ: Є҆ѵⷢ҇лїе лꙋкѝ, зача́ло ѻ҃ѕ: Человѣ́къ  нѣ́кїй сотворѝ ве́черю ве́лїю: Рѧ́дъ же недѣ́ли  ѡ҆ставлѧ́етсѧ. Прича́стенъ: Хвали́те гдⷭ҇а: Дрꙋгі́й:  Ра́дꙋйтесѧ: 
(с. рн҃д) 
в҃і. 🕃 Прпⷣбнагѡ ѻ҆тца̀ на́шегѡ спѷрїдѡ́на   чꙋдотво́рца, є҆пⷭ҇кпа трїмѷфі́йскагѡ. 
На Гдⷭ҇и воззва́хъ, стїхи̑ры на ѕ҃: гла́съ є.  Подо́бенъ: Ра́дꙋйсѧ: Сла́ва, гла́съ а҃: Прпⷣбне ѻ҆́тче  бл҃же́нне: На стїхо́внѣ ѻ҆ктѡ́иха. Сла́ва, ст҃а́гѡ, гла́съ  в҃: Ст҃и́телей бж҃е́ственный: Тропа́рь, гла́съ д҃: Пра́вило  вѣ́ры: септе́мврїа во в҃-й де́нь. 
И҆лѝ се́й, гла́съ а҃: 
Собо́ра пе́рвагѡ показа́лсѧ є҆сѝ побо́рникъ, и҆  чꙋдотво́рецъ, бг҃оно́се спѷрїдѡ́не ѻ҆́тче на́шъ. тѣ́мже  ме́ртвꙋ ты̀ во гро́бѣ возгласи́въ, и҆ ѕмїю̀ въ зла́то  претвори́лъ є҆сѝ: и҆ внегда̀ пѣ́ти тебѣ̀ ст҃ы̑ѧ мл҃твы,  а҆́гг҃лы сослꙋжа́щыѧ тебѣ̀ и҆мѣ́лъ є҆сѝ, сщ҃е́ннѣйшїй.  сла́ва да́вшемꙋ тебѣ̀ крѣ́пость. сла́ва вѣнча́вшемꙋ тѧ̀.  сла́ва дѣ́йствꙋющемꙋ тобо́ю всѣ̑мъ и҆сцѣлє́нїѧ. 
На оу҆́трени, на Бг҃ъ гдⷭ҇ь, тропа́рь ст҃а́гѡ, два́жды:  и҆ ѻ҆бы̑чныѧ каѳі̑смы, и҆ сѣда́льны ѻ҆ктѡ́иха, и҆  чте́нїе. Ѻ҆́ба канѡ́на ѻ҆ктѡ́иха без̾ мꙋ́ченичнѡвъ. И҆  ст҃а́гѡ на ѕ҃, гла́съ в҃. По г҃-й пѣ́сни, сѣда́ленъ,  гла́съ и҃, два́жды. По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Любо́вїю хрⷭ҇то́вою оу҆зви́всѧ, сщ҃е́ннѣйшїй, оу҆́мъ  впери́въ заре́ю дх҃а, дѣ́тельнымъ видѣ́нїемъ твои́мъ  дѣѧ́нїе ѡ҆брѣ́лъ є҆сѝ, бг҃опрїѧ́тне, же́ртвенникъ  бж҃е́ственный бы́въ, просѧ̀ всѣ̑мъ бж҃е́ственнагѡ сїѧ́нїѧ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, ст҃а́гѡ,  гла́съ д҃. И҆ ны́нѣ, бг҃оро́диченъ. На лїтꙋргі́и,  бл҃жє́нна ѻ҆ктѡ́иха: И҆ ст҃а́гѡ, пѣ́снь г҃-ѧ. Прокі́менъ,  гла́съ а҃: Оу҆ста̀ моѧ̑ возглаго́лютъ премꙋ́дрость: Сті́хъ:  Оу҆слы́шите сїѧ̑ всѝ ꙗ҆зы́цы: А҆по́столъ ко є҆вре́ємъ,  зача́ло тл҃є: Повинꙋ́йтесѧ (с. рн҃д ѡ҆б.) наста́вникѡмъ  ва́шымъ: А҆ллилꙋ́їа, гла́съ в҃: Оу҆ста̀ пра́веднагѡ:  Сті́хъ: Зако́нъ бг҃а є҆гѡ̀: Є҆ѵⷢ҇лїе лꙋкѝ, зача́ло к҃д.  Прича́стенъ: Въ па́мѧть вѣ́чнꙋю: 
г҃і. 🕂 Ст҃ы́хъ мꙋ́чєникъ: є҆ѵстра́тїа,  а҆ѵѯе́нтїа, є҆ѵге́нїа, марда́рїа и҆  ѻ҆ре́ста : и҆ ст҃ы́ѧ мч҃нцы лꙋкі́и дв҃цы. 
Ве́черъ, Бл҃же́нъ мꙋ́жъ: На Гдⷭ҇и воззва́хъ, стїхи̑ры  мꙋ́ченикѡвъ на ѕ҃, гла́съ д҃. Подо́бенъ: Да́лъ є҆сѝ  зна́менїе: И҆́ны стїхи̑ры, гла́съ то́йже. Подо́бенъ: Ꙗ҆́кѡ  до́блѧ: Сла́ва, гла́съ ѕ҃: Прїиди́те мꙋчениколю́бцы: И҆  ны́нѣ: Кто̀ тебѐ не оу҆бл҃жи́тъ: Вхо́дъ. Прокі́менъ днѐ.  Чтє́нїѧ трѝ. На стїхо́внѣ стїхи̑ры, гла́съ є҃.  Подо́бенъ: Ра́дꙋйсѧ: съ припѣ́вы и҆́хъ. а҃-й: Воззва́ша  првⷣнїи, и҆ гдⷭ҇ь оу҆слы́ша и҆́хъ. в҃-й: Мнѡ́ги ско́рби  пра́вєднымъ: Сла́ва, гла́съ то́йже, самогла́сенъ: Мꙋ́чащихъ  свирѣ́пства: И҆ ны́нѣ: Бл҃жи́мъ тѧ̀, бцⷣе дв҃о: Тропа́рь,  гла́съ д҃: Мꙋ́чєницы твоѝ гдⷭ҇и: септе́мврїа въ к҃ де́нь.  На оу҆́трени, на Бг҃ъ гдⷭ҇ь, тропа́рь мꙋ́ченикѡвъ два́жды.  Сла́ва, и҆ ны́нѣ: Є҆́же ѿ вѣ́ка оу҆тае́ное: И҆  ѻ҆бы̑чныѧ каѳі̑смы, и҆ сѣда́льны ст҃ы́хъ: И҆ чте́нїе. По  полѷеле́и сѣда́ленъ. гла́съ и҃, два́жды. Сла́ва, и҆  ны́нѣ, бг҃оро́диченъ. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, гла́съ д҃: Воззва́ша пра́веднїи, и҆  гдⷭ҇ь оу҆слы́ша и҆̀хъ. Сті́хъ: Мнѡ́ги скѡ́рби првⷣнымъ:  Є҆ѵⷢ҇лїе матѳе́а, зача́ло л҃ѕ: Сѐ а҆́зъ посыла́ю ва́съ: По  н҃-мъ ѱалмѣ̀ стїхи́ра, гла́съ а҃: Пѧточи́сленный ли́къ  ст҃ы́хъ: Канѡ́нъ бцⷣы, со і҆рмосо́мъ на ѕ҃: И҆ ст҃ы́хъ  два̀, на и҃: Є҆ди́нъ, гла́съ д҃: Дрꙋгі́й, гла́съ ѕ҃.  Катава́сїа, Хрⷭ҇то́съ ражда́етсѧ: По г҃-й пѣ́сни, 
(с. рн҃є) 
Конда́къ, гла́съ в҃. Подо́бенъ: Въ мл҃твахъ: 
Свѣти́льникъ ꙗ҆ви́лсѧ є҆сѝ свѣтлѣ́йшїй, во тьмѣ̀  невѣ́дѣнїѧ сѣдѧ́щымъ, стрⷭ҇тоте́рпче. вѣ́рою бо ꙗ҆́кѡ  копїе́мъ ѡ҆бложи́всѧ, врагѡ́въ шата́нїѧ не оу҆боѧ́лсѧ  є҆сѝ, є҆ѵстра́тїе, ри́торѡвъ сы́й бл҃гоѧзы́чнѣйшїй. 
Та́же сѣда́ленъ, гла́съ и҃, два́жды. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Виті́йствꙋѧ пред̾ беззако́ннꙋющими бж҃е́ствєннаѧ,  бїє́нїѧ претерпѣ́лъ є҆сѝ мꙋ́жественнѣйшимъ се́рдцемъ,  ѡ҆блиста́лъ є҆сѝ бг҃озна́меньми пречꙋ́днѣ, оу҆гаси́лъ  є҆сѝ возвы́шенный пре́лести пла́мень сегѡ̀ ра́ди тѧ̀  чествꙋ́емъ, всебл҃же́нне, мч҃нче хрⷭ҇то́въ є҆ѵстра́тїе. 
И҆ і҆́косъ. По ѳ҃-й пѣ́сни, свѣти́ленъ два́жды. На  хвали́техъ стїхи̑ры на д҃, гла́съ г҃. Сла́ва, гла́съ д҃:  Пѧтострꙋ́ннꙋю цѣвни́цꙋ: И҆ ны́нѣ, бг҃оро́диченъ: И҆мꙋ́ще  тѧ̀, бцⷣе. Славосло́вїе вели́кое. По трⷭ҇то́мъ тропа́рь:  Сла́ва, и҆ ны́нѣ, бг҃оро́диченъ: Є҆́же ѿ вѣ́ка:  Є҆ктєнїѝ, и҆ ѿпꙋ́стъ. На лїтꙋргі́и, блажє́нна а҃-гѡ  канѡ́на, пѣ́снь г҃-ѧ на д҃: и҆ в҃-гѡ пѣ́снь ѕ҃-ѧ, на д҃.  Прокі́менъ, гла́съ д҃: Ст҃ы̑мъ, и҆̀же сꙋ́ть на землѝ  є҆гѡ̀: Сті́хъ: Предзрѣ́хъ гдⷭ҇а предо мно́ю вы́нꙋ:  А҆по́столъ къ є҆фесе́ємъ, зача́ло сл҃г: Возмога́йте ѡ҆  гдⷭ҇ѣ: А҆ллилꙋ́їа, гла́съ д҃: Воззва́ша пра́веднїи: Сті́хъ:  Мнѡ́ги скѡ́рби првⷣнымъ: Є҆ѵⷢ҇лїе лꙋкѝ, зача́ло р҃ѕ:  Возложа́тъ на вы̀ рꙋ́ки своѧ̑: Прича́стенъ: Ра́дꙋйтесѧ: 
д҃і. Ст҃ы́хъ мч҃нкъ: ѳѵ́рса, леѵкі́а,  фїлимо́на а҆поллѡ́нїа, а҆рїа́на и҆  каллїні́ка . 
А҆ллилꙋ́їа, и҆лѝ тропа́рь. На Гдⷭ҇и воззва́хъ стїхи̑ры  бцⷣы, гла́съ д҃. Подо́бенъ: Да́лъ є҆сѝ зна́менїе: И҆  ст҃ы́хъ, (с. рн҃є ѡ҆б.) гла́съ и҆ подо́бенъ то́йже. На  стїхо́внѣ ѻ҆ктѡ́иха. Тропа́рь вчера́шнїй. На оу҆́трени,  ѻ҆́ба канѡ́на ѻ҆ктѡ́иха: И҆ мч҃нкѡвъ на д҃, гла́съ ѕ҃. По  г҃-й пѣ́сни, сѣда́ленъ, гла́съ д҃. По ѕ҃-й пѣ́сни, 
Конда́къ, гла́съ в҃. Подо́бенъ: Твє́рдыѧ: 
Бл҃гоче́стїѧ вѣ́ры побѡ́рницы ѕлочести́вагѡ мꙋчи́телѧ  ѡ҆плева́вше, ѡ҆бличи́сте ѕвѣроѡбра́зное є҆гѡ̀  кровопроли́тїе, и҆ побѣди́сте тогѡ̀ ꙗ҆́ростное  противле́нїе, хрⷭ҇то́вою по́мощїю оу҆крѣплѧ́еми, ѳѵ́рсе и҆  леѵкі́е, съ пострада́вшими ѡ҆ на́съ моли́тесѧ. 
По ѳ҃-й пѣ́сни, Свѣти́ленъ трⷪ҇ченъ. На стїхо́внѣ  ѻ҆ктѡ́иха. 
є҃і. Ст҃а́гѡ сщ҃енномꙋ́ченика є҆леѵѳе́рїа : И҆  прпⷣбнагѡ ѻ҆тца̀ на́шегѡ па́ѵла, и҆́же въ ла́трѣ. 
Стїхи̑ры сщ҃енномꙋ́ченика г҃, гла́съ д҃. Подо́бенъ:  Да́лъ є҆сѝ зна́менїе: И҆ прпⷣбнагѡ г҃, гла́съ в҃:  Подо́бенъ: Є҆гда̀ ѿ дре́ва: Тропа́рь, гла́съ д҃: И҆  нра́вѡмъ прича́стникъ: септе́мврїа въ г҃ де́нь. 
Сла́ва, прпⷣбнагѡ, гла́съ то́йже: 
Ꙗ҆́кѡ безпло́тныхъ є҆диновсе́льника, и҆ всѣ̑мъ  прпⷣбнымъ соѻ́бщника, всесла́вне па́ѵле, пое́мъ тѧ̀, и҆  мо́лимъ тѧ̀: моли́сѧ всегда̀ ѡ҆ на́съ, ꙗ҆́кѡ да ѡ҆брѧ́щемъ  млⷭ҇ть. 
На оу҆́трени, канѡ́нъ ѻ҆ктѡ́иха є҆ди́нъ: И҆ ст҃ы́хъ  два̀ канѡ́на, гла́съ а҃. По г҃-й пѣ́сни, 
Конда́къ прпⷣбнагѡ, гла́съ и҃. Подо́бенъ: Взбра́нной: 
Ѿ ю҆́ности, мꙋ́дре, ꙗ҆̀же па́че смы́сла вожделѣ́лъ  є҆сѝ мꙋ́жески, мїрскі́й мѧте́жъ ѡ҆ста́вилъ є҆сѝ, и҆  бы́лъ є҆сѝ бж҃е́ственнагѡ ра́ди жи́тельства трⷪ҇цы  жили́ще, и҆ просвѣти́лъ є҆сѝ вѣ́рою пристꙋпа́ющыѧ  тебѣ̀. тѣ́мъ зове́мъ: ра́дꙋйсѧ, па́ѵле пребога́те. 
(с. рн҃ѕ) 
И҆ сѣда́ленъ сщ҃енномꙋ́ченика, гла́съ а҃. Сла́ва,  прпⷣбнагѡ, гла́съ и҃. По ѕ҃-й пѣ́сни, 
Конда́къ сщ҃енномꙋ́ченика, гла́съ в҃. Подо́бенъ:  Твє́рдыѧ: 
Ꙗ҆́кѡ оу҆добре́нїе сщ҃е́нникѡвъ преподо́бне и҆  предꙋвѣща́нїе стрⷭ҇тоте́рпцєвъ всѝ восхвалѧ́емъ, и҆  про́симъ тѧ̀, сщ҃енномꙋ́чениче є҆леѵѳе́рїе: любо́вїю  па́мѧть твою̀ пра́зднꙋющыѧ бѣ́дъ многоѡбра́зныхъ свободѝ,  молѧ̀ непреста́ннѡ ѡ҆ всѣ́хъ на́съ. 
И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха.  Сла́ва, прпⷣбнагѡ. На стїхо́внѣ ѻ҆ктѡ́иха. 
🕃 И҆ и҆́же во ст҃ы́хъ ѻ҆тца̀ на́шегѡ стефа́на  и҆сповѣ́дника, а҆рхїепⷭ҇кпа сꙋро́жскагѡ. 
Соверша́етсѧ собо́ръ є҆гѡ̀, и҆дѣ́же хра́мъ є҆гѡ̀. 
Тропа́рь, гла́съ д҃: 
Ꙗ҆́кѡ ст҃и́тель со безпло́тными є҆диножи́тель бы́въ,  сщ҃енномꙋ́чениче стефа́не: воспрїе́мъ бо крⷭ҇тъ ꙗ҆́кѡ  ѻ҆рꙋ́жїе, и҆ ста́въ крѣ́пкѡ сопроти́въ і҆кѡноꙋкори́телѧ и҆  дꙋхобо́рцѡвъ, не покланѧ́ющихсѧ пречи́стомꙋ ѡ҆́бразꙋ хрⷭ҇та̀  бг҃а на́шегѡ, и҆ ѿсѣ́клъ є҆сѝ всѧ́кꙋ є҆́ресь  лꙋка́выхъ: тогѡ̀ ра́ди прїе́мь мꙋче́нїѧ вѣне́цъ, и҆зба́вилъ  є҆сѝ гра́дъ тво́й сꙋро́жъ ѿ всѧ́кїѧ непрїѧ́зни. и҆  ны́нѣ мо́лимъ тѧ̀, ст҃е, да и҆зба́виши на́съ ѿ всѧ́кихъ  ѕлы́хъ и҆скꙋше́нїй и҆ бѣ́дъ, и҆ вѣ́чныѧ мꙋ́ки. 
Конда́къ, гла́съ г҃: 
Вы́шнѧгѡ си́лою сщ҃е́нне оу҆крѣпи́всѧ, царє́ва  низложи́лъ є҆сѝ і҆кѡнобо́рнаѧ шата̑нїѧ: дне́сь сꙋро́жꙋ и҆  на́мъ вѣ̑рнымъ предлежа́тъ сла́ва и҆ бога́тство ст҃ы̑ѧ  твоѧ̑ мѡ́щи, и҆̀хже свы́ше дароно́сѧтъ а҆́гг҃льстїи чи́нове:  пѣ́сньми и҆ пѣ́нїемъ славосло́вѧтъ тѧ̀, вели́кїй сщ҃е́нный  стефа́не. 
(с. рн҃ѕ ѡ҆б.) 
ѕ҃і. Ст҃а́гѡ прⷪ҇ро́ка а҆гге́а . 
А҆ллилꙋ́їа, и҆лѝ тропа́рь. Стїхи̑ры, гла́съ и҃.  Подо́бенъ: Мꙋ́чєницы твоѝ: На стїхо́внѣ ѻ҆ктѡ́иха.  Тропа́рь септе́мврїа въ д҃ де́нь. На оу҆́трени, ѻ҆́ба  канѡ́на ѻ҆ктѡ́иха: И҆ прⷪ҇ро́ка на д҃, гла́съ з҃. По г҃-й  пѣ́сни, сѣда́ленъ, гла́съ г҃. По ѕ҃-й пѣ́сни, мꙋ́чениченъ  ѻ҆ктѡ́иха. По ѳ҃-й пѣ́сни, свѣти́ленъ трⷪ҇ченъ. На  стїхо́внѣ ѻ҆ктѡ́иха. 
з҃і. 🕃 Ст҃а́гѡ прⷪ҇ро́ка данїи́ла : и҆ ст҃ы́хъ  трїе́хъ ѻ҆трокѡ́въ: а҆на́нїи, а҆за́рїи и҆  мїсаи́ла . 
Стїхи̑ры прⷪ҇ро́ка ч҃, гла́съ д҃. Подо́бенъ: Ꙗ҆́кѡ  до́блѧ: И҆ ѻ҆трокѡ́въ г҃, гла́съ то́йже, Подо́бенъ: Да́лъ  є҆сѝ зна́менїе: Сла́ва, прⷪ҇ро́ка, гла́съ в҃: Дх҃о́внѡ  на́съ вѣ́рнїи: И҆ ны́нѣ, предпра́зднства, гла́съ то́йже:  Прїиди́те всѝ хрⷭ҇то́во ржⷭ҇тво̀: На стїхо́внѣ ѻ҆ктѡ́иха:  Сла́ва, и҆ ны́нѣ, гла́съ ѕ҃: Данїи́лъ мꙋ́жъ жела́нїй: 
Тропа́рь, гла́съ в҃: 
Ве́лїѧ вѣ́ры и҆справле́нїѧ, во и҆сто́чницѣ пла́мене,  ꙗ҆́кѡ на водѣ̀ оу҆покое́нїѧ, ст҃і́и трїѐ ѻ҆́троцы  ра́довахꙋсѧ. и҆ прⷪ҇ро́къ данїи́лъ львѡ́мъ па́стырь ꙗ҆́кѡ  ѻ҆вца́мъ ꙗ҆влѧ́шесѧ. тѣ́хъ мл҃твами, хрⷭ҇тѐ бж҃е, сп҃сѝ  дꙋ́шы на́шѧ. 
Сла́ва, и҆ ны́нѣ, бг҃оро́диченъ. На оу҆́трени, на Бг҃ъ  гдⷭ҇ь, тропа́рь два́жды. И҆ ѻ҆бы̑чныѧ каѳі̑смы: И҆  сѣда́льны ѻ҆ктѡ́иха. И҆ чте́нїе. Канѡ́нъ ѻ҆ктѡ́иха  є҆ди́нъ. И҆ прⷪ҇ро́ка, гла́съ и҃. И҆ ѻ҆трокѡ́въ, гла́съ  то́йже. По г҃-й пѣ́сни, 
Конда́къ прⷪ҇ро́ка, гла́съ г҃. Подо́бенъ: Дв҃а дне́сь: 
Просвѣти́вшеесѧ дх҃омъ чи́стое твоѐ се́рдце,  прⷪ҇ро́чества бы́сть свѣтлѣ́йшагѡ прїѧ́телище. зри́ши бо  ꙗ҆́кѡ настоѧ̑щаѧ дале́че сꙋ̑щаѧ, львы̀ оу҆кроти́лъ є҆сѝ  вве́рженъ въ ро́въ. сегѡ̀ ра́ди тѧ̀. почита́емъ, прⷪ҇ро́че  бл҃же́нне, данїи́ле сла́вне. 
(с. рн҃з) 
И҆ і҆́косъ и҆ сѣда́ленъ прⷪ҇ро́ка, гла́съ и҃. Сла́ва,  ѻ҆трокѡ́въ, гла́съ то́йже. И҆ ны́нѣ: Ра́дꙋйсѧ престо́ле:  По ѕ҃-й пѣ́сни, конда́къ, гла́съ ѕ҃: Рꙋкопи́саннагѡ  ѡ҆́браза не поче́тше: сегѡ̀ мцⷭ҇а въ а҃і де́нь, въ недѣ́лю  пра́ѻтцєвъ. И҆ і҆́косъ, и҆ чте́мъ про́логъ. По ѳ҃-й  пѣ́сни, свѣти́ленъ ѻ҆ктѡ́иха. Сла́ва, прⷪ҇ро́ка: И҆  ны́нѣ, бг҃оро́диченъ. На стїхо́внѣ ѻ҆ктѡ́иха. Сла́ва, и҆  ны́нѣ, гла́съ ѕ҃: Мы́сленномꙋ сл҃нцꙋ пра́вды: На лїтꙋргі́и  бл҃жє́нна, ѿ канѡ́на прⷪ҇ро́ка, пѣ́снь г҃-ѧ: и҆  ѻ҆трокѡ́въ, пѣ́снь ѕ҃-ѧ. Прокі́менъ гла́съ д҃: Ди́венъ  бг҃ъ во ст҃ы́хъ свои́хъ: Сті́хъ: Въ цр҃квахъ бл҃гослови́те  бг҃а: А҆по́столъ ко є҆вре́ємъ, зача́ло т҃л: И҆̀же вѣ́рою  побѣди́ша: А҆ллилꙋ́їа, гла́съ д҃: Воззва́ша пра́веднїи:  Є҆ѵⷢ҇лїе лꙋкѝ, зача́ло ѯ҃в: Го́ре ва́мъ кни́жницы и҆  фарїсе́є, ꙗ҆́кѡ зи́ждете гро́бы прⷪ҇ро́кѡвъ: Прича́стенъ:  Ра́дꙋйтесѧ пра́веднїи: 
🕅комм. Подоба́етъ вѣ́дати: а҆́ще  слꙋчи́тсѧ ст҃а́гѡ прⷪ҇ро́ка данїи́ла, и҆ ст҃ы́хъ трїе́хъ  ѻ҆трокѡ́въ, въ недѣ́лю ст҃ы́хъ пра́ѻтєцъ. Пое́тсѧ  вослѣ́дованїе и҆́хъ вкꙋ́пѣ съ воскрⷭ҇ною слꙋ́жбою си́це: 
На ма́лѣй вече́рни, на Гдⷭ҇и воззва́хъ, стїхи̑ры  воскрⷭ҇ны и҆ бцⷣы, по ѻ҆бы́чаю. На вели́цѣй вече́рни, на  Гдⷭ҇и воззва́хъ, стїхи̑ры воскрⷭ҇ны г҃, и҆ пра́ѻтцєвъ г҃:  и҆ прⷪ҇ро́ка данїи́ла в҃, гла́съ д҃. Подо́бенъ: Ꙗ҆́кѡ  до́блѧ: И҆ ѻ҆трокѡ́въ в҃, гла́съ то́йже. Подо́бенъ: Да́лъ  є҆сѝ зна́менїе: Сла́ва, пра́ѻтцєвъ, гла́съ ѕ҃: И҆́же  пре́жде зако́на: И҆ ны́нѣ, Бг҃оро́диченъ а҃-й, гла́са.  Вхо́дъ, прокі́менъ днѐ. На лїті́и стїхи́ра хра́ма: и҆  прⷪ҇ро́ка данїи́ла, гла́съ д҃: На прⷭ҇то́лѣ сѣдѧ́щаго:  пи́санъ на Гдⷭ҇и воззва́хъ, въ рѧдꙋ̀ послѣ́днїй, и҆  ѻ҆трокѡ́въ, гла́съ то́йже: Словесѐ премꙋ́дрости твоеѧ̀:  пи́санъ на Гдⷭ҇и же воззва́хъ, послѣ́днїй, и҆ гла́съ в҃:  Дх҃о́внѡ на́съ вѣ́рнїи: Сла́ва, пра́ѻтцєвъ, гла́съ а҃:  Лꙋча́ми (с. рн҃з ѡ҆б.) ѡ҆блиста́вшесѧ: И҆ ны́нѣ,  бг҃оро́диченъ: Сѐ и҆спо́лнисѧ: На стїхо́внѣ стїхи̑ры  воскрⷭ҇ны. Сла́ва, пра́ѻтцєвъ, гла́съ г҃: Пра́ѻтцєвъ  собо́ръ: И҆ ны́нѣ, прⷪ҇ро́ка, гла́съ ѕ҃: Данїи́лъ мꙋ́жъ  жела́нїй: На бл҃гослове́нїи хлѣ́бѡвъ тропа́рь: Бцⷣе дв҃о:  два́жды: и҆ пра́ѻтцєвъ є҆ди́ножды. и҆ Бꙋ́ди и҆́мѧ гдⷭ҇не:  три́жды. и҆ ѱало́мъ л҃г: Бл҃гословлю̀ гдⷭ҇а: и҆ чте́нїе въ  посла́нїихъ а҆пⷭ҇льскихъ. [зрѝ] А҆ и҆дѣ́же бдѣ́нїѧ не  быва́етъ, На повече́рїи, по Досто́йно и҆ по трист҃о́мъ  конда́къ ст҃ы́хъ пра́ѻтцєвъ. На оу҆́трени, на Бг҃ъ гдⷭ҇ь:  тропа́рь воскрⷭ҇нъ, два́жды. Сла́ва, ѻ҆трокѡ́въ: И҆ ны́нѣ,  пра́ѻ҆тцєвъ. По каѳі́смахъ сѣда́льны воскрⷭ҇ны, съ  бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ,  недѣ́лѧ рѧ́дъ. По полѷеле́и, тропарѝ: А҆́гг҃льскїй  собо́ръ: ѵ҆пакоѝ гла́са, и҆ сѣда́ленъ пра́ѻтцєвъ, и҆  чте́нїе во є҆ѵⷢ҇лїи, недѣ́лѧ ст҃ы́хъ пра́ѻтєцъ.  Степє́нна и҆ прокі́менъ гла́са, є҆ѵⷢ҇лїе воскрⷭ҇но,  ѱало́мъ н҃, стїхи́ра воскрⷭ҇на, и҆ прѡ́чаѧ. Канѡ́нъ  воскрⷭ҇нъ со і҆рмосо́мъ на д҃: Прⷪ҇ро́ка и҆ ѻ҆трокѡ́въ  ѻ҆́ба канѡ́на на ѕ҃: и҆ пое́мъ въ ко́ейждо пѣ́сни,  прⷪ҇ро́ка трѝ тропарѧ̀, бг҃оро́диченъ ѡ҆ставлѧ́етсѧ, и҆  ѻ҆трокѡ́въ пе́рвыѧ стїхѝ два̀ за є҆ди́нъ. Та́же тропа́рь  є҆ди́нъ, и҆ бг҃оро́диченъ, и҆ пра́ѻтцєвъ на д҃. И҆  держи́мъ стїхѡ́въ в҃і, кромѣ̀ Сла́ва, и҆ ны́нѣ: всѣ́хъ  же на д҃і. Катава́сїа: Хрⷭ҇то́съ ражда́етсѧ: По г҃-й  пѣ́сни, конда́къ и҆ і҆́косъ прⷪ҇ро́ка, и҆ сѣда́ленъ  є҆гѡ̀. Сла́ва, ѻ҆трокѡ́въ: И҆ ны́нѣ, ѵ҆пакоѝ  пра́ѻтцєвъ, и҆ чте́нїе. По ѕ҃-й пѣ́сни, конда́къ и҆  і҆́косъ пра́ѻтцєвъ: и҆ чте́мъ про́логъ. По ѳ҃-й пѣ́сни,  свѣти́ленъ воскрⷭ҇нъ, и҆ пра́ѻтцєвъ. Сла́ва, прⷪ҇ро́ка:  И҆ ны́нѣ: Сл҃нце вели́кое: На хвали́техъ, стїхи̑ры  воскрⷭ҇ны д҃: и҆ ст҃ы́хъ пра́ѻтцевъ на д҃, съ припѣ́вы:  а҃-й, Бл҃гослове́нъ є҆сѝ гдⷭ҇и: в҃-й, Ꙗ҆́кѡ пра́веденъ  є҆сѝ: Сла́ва, пра́ѻтцєвъ, гла́съ з҃: Прїиди́те всѝ (с.  рн҃и) вѣ́рнѡ торжествꙋ́емъ: И҆ ны́нѣ: Пребл҃гослове́нна  є҆сѝ: Славосло́вїе вели́кое. По трист҃о́мъ тропа́рь  воскрⷭ҇нъ, є҆ктєнїѝ, и҆ ѿпꙋ́стъ, и҆ ѻ҆бы́чное  и҆схожде́нїе. Сла́ва, и҆ ны́нѣ: стїхи́ра є҆ѵⷢ҇льскаѧ, и҆  ча́съ а҃-й. На а҃-мъ часѣ̀, тропа́рь воскрⷭ҇нъ. Сла́ва,  пра́ѻтцєвъ: И҆ ны́нѣ, бг҃оро́диченъ часѡ́въ. По  трист҃о́мъ, конда́къ пра́ѻтцєвъ, и҆ прѡ́чаѧ: и҆  соверше́нный ѿпꙋ́стъ. На г҃-мъ часѣ̀, тропа́рь воскрⷭ҇нъ.  Сла́ва, прⷪ҇ро́ка: И҆ ны́нѣ бг҃оро́диченъ часѡ́въ. По  Ѻ҆́ч҃е на́шъ, конда́къ пра́ѻтцєвъ. На лїтꙋргі́и,  бл҃жє́нна гла́са на д҃, и҆ пра́ѻтцєвъ пѣ́снь г҃ на д҃,  и҆ прⷪ҇ро́ка пѣ́снь ѕ҃ на д҃. По вхо́дѣ тропа́рь  воскрⷭ҇нъ, та́же ст҃ы́хъ. Сла́ва, конда́къ прⷪ҇ро́ка: И҆  ны́нѣ, пра́ѻтцєвъ. Прокі́менъ, пѣ́снь ѻ҆тцє́въ, и҆  ст҃ы́хъ. А҆по́столъ и҆ є҆ѵⷢ҇лїе недѣ́ли пра́ѻтцєвъ, и҆  ст҃ы́хъ: Рѧ́дъ же недѣ́ли ѡ҆ставлѧ́етсѧ. Прича́стенъ:  Хвали́те гдⷭ҇а: Дрꙋгі́й, Ра́дꙋйтесѧ: 
[зрѝ]комм. Си́це пое́мъ слꙋ́жбꙋ и҆ вели́кагѡ  ст҃а́гѡ пра́зднꙋемагѡ, а҆́ще слꙋчи́тсѧ въ сїю̀ недѣ́лю:  то́кмѡ по полѷеле́и, И҆ ны́нѣ, сѣда́ленъ пра́ѻтєцъ. На  лїтꙋргі́и прокі́менъ пра́ѻтцєвъ, и҆ ст҃а́гѡ: и҆ всѧ̀  слꙋ́жба, ꙗ҆́коже пре́жде ꙗ҆вле́но є҆́сть. 
и҃і. Ст҃а́гѡ мч҃нка севастїа́на и҆ дрꙋжи́ны є҆гѡ̀. 
А҆ллилꙋ́їа, и҆лѝ тропа́рь: Стїхи̑ры, гла́съ а҃.  Подо́бенъ: Всехва́льнїи: На стїхо́внѣ ѻ҆ктѡ́иха. Тропа́рь:  Мч҃нцы твоѝ гдⷭ҇и: септе́мврїа въ к҃ де́нь. На оу҆́трени,  ѻ҆́ба канѡ́на ѻ҆ктѡ́иха, и҆ ст҃ы́хъ на д҃, гла́съ а҃. По  г҃-й пѣ́сни, сѣда́ленъ, гла́съ д҃. По ѕ҃-й пѣ́сни,  мꙋ́чениченъ ѻ҆ктѡ́иха. По ѳ҃-й пѣ́сни. свѣти́ленъ  трⷪ҇ченъ. На стїхо́внѣ ѻ҆ктѡ́иха. 
[зрѝ]комм. Сꙋббѡ́та пред̾ ржⷭ҇тво́мъ  хрⷭ҇то́вымъ. 
На лїтꙋргі́и, прокі́менъ, А҆ллилꙋ́їа, и҆ прича́стенъ  днѐ. А҆́ще ли слꙋчи́тсѧ пра́зднꙋемагѡ ст҃а́гѡ, пое́мъ и҆  дрꙋгі́й (с. рн҃и ѡ҆б.) прокі́менъ, та́кожде чтѝ два̀  а҆пⷭ҇ла: пре́жде сꙋббѡ́тѣ пред̾ ржⷭ҇тво́мъ хрⷭ҇то́вымъ, и҆  рѧ́дъ под̾ зача́ло: и҆ пото́мъ ст҃а́гѡ, а҆́ще и҆́мать,  та́кожде и҆ є҆ѵⷢ҇лїа два̀. А҆по́столъ къ гала́тѡмъ, зача́ло  с҃є: Пред̾ꙋвѣ́дѣвше: Є҆ѵⷢ҇лїе лꙋкѝ: зача́ло ѻ҃в:  Комꙋ̀ подо́бно є҆́сть црⷭ҇твїе бж҃їе: Прича́стенъ:  Ра́дꙋйтесѧ првⷣнїи: та́же ст҃а́гѡ. 
🕅комм. Недѣ́лѧ пред̾ ржⷭ҇тво́мъ  хрⷭ҇то́вымъ ст҃ы́хъ ѻ҆тє́цъ. 
Подоба́етъ вѣ́дати: а҆́ще слꙋчи́тсѧ внѣ̀ к҃-гѡ  деке́мврїа, сегѡ̀ мцⷭ҇а, си́рѣчь во и҃і, и҆лѝ въ ѳ҃і  де́нь: пое́тсѧ воскрⷭ҇на слꙋ́жба, и҆ ст҃ы́хъ ѻ҆тцє́въ,  си́це: Въ сꙋббѡ́тꙋ ве́чера, на ма́лѣй вече́рни стїхи̑ры  воскрⷭ҇ны, и҆ бцⷣѣ, по ѻ҆бы́чаю. На вели́цѣй вече́рни,  на Гдⷭ҇и воззва́хъ, стїхи̑ры воскрⷭ҇ны г҃, и҆ а҆натѡ́лїевы  г҃, и҆ ѻ҆тцє́въ д҃, гла́съ ѕ҃. Подо́бенъ: Всю̀  ѿложи́вше: Сла́ва, ѻ҆тцє́въ, гла́съ ѕ҃: Данїи́лъ мꙋ́жъ  жела́нїй: И҆ ны́нѣ, бг҃оро́диченъ а҃, гла́са. И҆ чтє́нїѧ  г҃: а҃-е, Бытїѧ̀: Слы́шавъ а҆вра́мъ: в҃-е Втора́гѡ зако́на:  Речѐ мѡѷсе́й къ сынѡ́мъ і҆и҃лєвымъ: г҃-е, Втора́гѡ  зако́на: Речѐ мѡѷсе́й къ сынѡ́мъ і҆и҃лєвымъ: сѐ гдⷭ҇а  бг҃а твоегѡ̀ нб҃о: На лїті́и стїхи́ра хра́ма, и҆ ѻ҆тцє́въ:  гла́съ а҃: Лꙋча́ми ѡ҆блиста́вшесѧ: Сла́ва: гла́съ г҃:  Пра́ѻтцєвъ собо́ръ: И҆ ны́нѣ: бг҃оро́диченъ: Без̾  сѣ́мене ѿ бж҃е́ственнагѡ дх҃а: На стїхо́внѣ, стїхи̑ры  воскрⷭ҇ны по а҆лфави́тꙋ. Сла́ва, ст҃ы́хъ, гла́съ. в҃:  Ра́дꙋйтесѧ прⷪ҇ро́цы чⷭ҇тні́и: И҆ ны́нѣ: Ѽ чꙋдесѐ  но́вагѡ! На бл҃гослове́нїи хлѣ́бѡвъ тропа́рь: Бцⷣе дв҃о:  два́жды. И҆ ѻ҆тцє́въ, гла́съ в҃: Ве́лїѧ вѣ́ры:  є҆ди́ножды. и҆ Бꙋ́ди и҆́мѧ гдⷭ҇не: три́жды. и҆ ѱало́мъ  л҃г: Бл҃гословлю̀ гдⷭ҇а: до Не лиша́тсѧ всѧ́кагѡ бл҃га. И҆  чте́нїе въ толкова́нїи посла́нїй а҆по́стольскихъ. На  оу҆́трени, на Бг҃ъ гдⷭ҇ь, тропа́рь воскрⷭ҇нъ два́жды. (с.  рн҃ѳ) Сла́ва, ѻ҆тцє́въ: Вє́лїѧ вѣ́ры: И҆ ны́нѣ,  бг҃оро́диченъ: Всѧ̑ па́че смы́сла: По каѳі́смахъ сѣда́льны  воскрⷭ҇ны съ бг҃оро́дичны и҆́хъ. И҆ чте́нїе во є҆ѵⷢ҇лїи  толково́мъ: недѣ́лѧ пред̾ ржⷭ҇тво́мъ хрⷭ҇то́вымъ, є҆́же  ѿ матѳе́а: Кни́га родства̀ і҆и҃са хрⷭ҇та̀: Полѷеле́й и҆  тропарѝ: А҆́гг҃льскїй собо́ръ: є҆ктенїа̀: и҆ сѣда́ленъ  ѻ҆тцє́въ, гла́съ и҃: А҆враа́ма, і҆саа́ка же и҆ і҆а́кѡва:  Сла́ва, и҆ ны́нѣ, бг҃оро́диченъ: Бл҃года́рственное  похвале́нїе: и҆ чте́мъ є҆ѵⷢ҇лїе воскрⷭ҇но, рѧ́дъ.  Степє́нна, и҆ прокі́менъ гла́са. Всѧ́кое дыха́нїе:  Є҆ѵⷢ҇лїе воскрⷭ҇но: и҆ Воскрⷭ҇нїе хрⷭ҇то́во: По н҃-мъ  ѱалмѣ̀ стїхи́ра воскрⷭ҇на. Канѡ́нъ воскрⷭ҇нъ со  і҆рмосо́мъ на д҃, и҆ крⷭ҇товоскре́сенъ на в҃, и҆ бцⷣы на  в҃, и҆ ѻ҆тцє́въ на ѕ҃, гла́съ ѕ҃. Катава́сїа: Хрⷭ҇то́съ  ражда́етсѧ: По г҃-й пѣ́сни, ѵ҆пакоѝ, гла́съ и҃: и҆  чте́нїе. По ѕ҃-й пѣ́сни, конда́къ, гла́съ ѕ҃:  Рꙋкопи́саннагѡ ѡ҆́браза: Пи́санъ въ недѣ́лю ст҃ы́хъ  пра́ѻтєцъ. По ѳ҃-й пѣ́сни, свѣти́ленъ воскрⷭ҇нъ. Сла́ва,  ѻ҆тцє́въ: И҆ ны́нѣ, бг҃оро́диченъ: На хвали́техъ стїхи̑ры  воскрⷭ҇ны г҃, и҆ а҆нато́лїевъ а҃, и҆ ѻ҆тцє́въ д҃, гла́съ  є҃. Подо́бенъ: Ра́дꙋйсѧ: съ припѣ́вы и҆́хъ: а҃-й,  Бл҃гослове́нъ є҆сѝ гдⷭ҇и бж҃е ѻ҆тє́цъ на́шихъ: в҃-й,  Ꙗ҆́кѡ пра́веденъ є҆сѝ: Сла́ва, ѻ҆тцє́въ, гла́съ и҃:  Зако́нныхъ оу҆че́нїй сосло́вїе: И҆ ны́нѣ:  Пребл҃гослове́нна є҆сѝ: Славосло́вїе вели́кое. По  трист҃о́мъ, тропа́рь воскрⷭ҇нъ, є҆ктєнїѝ, и҆ ѿпꙋ́стъ.  Стїхи́рꙋ же є҆ѵⷢ҇льскꙋю пое́мъ въ притво́рѣ, и҆ ча́съ а҃- й, и҆ соверше́нный ѿпꙋ́стъ. На лїтꙋргі́и, бл҃жє́нна  гла́са, на ѕ҃: и҆ ѻ҆тцє́въ, пѣ́снь г҃, на д҃. По вхо́дѣ,  тропа́рь воскрⷭ҇нъ, и҆ ѻ҆тцє́въ. Сла́ва, и҆ ны́нѣ,  конда́къ ѻ҆тцє́въ: Прокі́менъ, гла́съ д҃. Пѣ́снь  ѻ҆тцє́въ: Бл҃гослове́нъ є҆сѝ гдⷭ҇и бж҃е ѻ҆тє́цъ  на́шихъ: А҆по́столъ ко є҆вре́ємъ, зача́ло тк҃и: Вѣ́рою  прїи́де а҆враа́мъ: Є҆ѵⷢ҇лїе матѳе́а, зача́ло а҃: Кни́га (с.  рн҃ѳ ѡ҆б.) родства̀ і҆и҃са хрⷭ҇та̀: Рѧ́дъ же недѣ́ли  ѡ҆ставлѧ́етсѧ. Прича́стенъ: Хвали́те гдⷭ҇а: Дрꙋгі́й,  Ра́дꙋйтесѧ: 
ѳ҃і. Ст҃а́гѡ мч҃нка вонифа́тїа. 
Пое́мъ во все́мъ подо́бнѣ ꙗ҆́кѡ и҆ во и҃і де́нь.  А҆ллилꙋ́їа, и҆лѝ тропа́рь: Мꙋ́ченикъ тво́й гдⷭ҇и:  септе́мврїа во в҃ де́нь. 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Сщ҃е́нїе непоро́чное самово́льнѣ тебѐ приве́лъ є҆сѝ,  и҆́же ѿ дв҃ы тебѐ ра́ди роди́тисѧ хотѧ́щемꙋ, ст҃е  вѣнчено́сче премꙋ́дре вонїфа́тїе. 
к҃. 🕃 Предпра́зднство по пло́ти ржⷭ҇тва̀ гдⷭ҇а бг҃а  и҆ сп҃са на́шегѡ і҆и҃са хрⷭ҇та̀ : И҆ ст҃а́гѡ  сщ҃енномч҃нка і҆гна́тїа бг҃оно́сца: 
На Гдⷭ҇и воззва́хъ, стїхи̑ры предпра́зднства г҃, гла́съ  а҃, самогла́сны: И҆ ст҃а́гѡ г҃, гла́съ д҃. Подо́бенъ:  Зва́нный свы́ше: Сла́ва, гла́съ и҃: Бг҃оно́се і҆гна́тїе: И҆  ны́нѣ, предпра́зднства, гла́съ то́йже: Воспрїимѝ  виѳлее́ме: 
[зрѝ]комм. А҆́ще слꙋчи́тсѧ предпра́зднство  ржⷭ҇тва̀ хрⷭ҇то́ва въ сꙋббѡ́тꙋ. 
Въ пѧто́къ ве́чера, бг҃оро́диченъ а҃, мимоше́дшагѡ  гла́са не пое́тсѧ: та́кожде и҆ въ предпра̑зднства ст҃ы́хъ  бг҃оѧвле́нїй. На стїхо́внѣ, стїхи̑ры предпра́зднства гла́съ  в҃, самогла́сны: Припѣ́вы глаго́лемъ: а҃-й, Бг҃ъ ѿ ю҆́га  прїи́детъ: в҃-й, Гдⷭ҇и оу҆слы́шахъ: Сла́ва, ст҃а́гѡ, гла́съ  а҃: Ѽ тве́рдыѧ и҆ а҆дама́нтскїѧ: И҆ ны́нѣ, гла́съ то́йже:  Предпра́зднꙋемъ лю́дїе: Тропа́рь ст҃а́гѡ, гла́съ д҃: И҆  нра́вѡмъ прича́стникъ: септе́мврїа въ г҃ де́нь. 
(с. р҃ѯ) 
Сла́ва, и҆ ны́нѣ, предпра́зднства, гла́съ то́йже: 
Гото́висѧ виѳлее́ме, ѿве́рзисѧ всѣ̑мъ є҆де́ме.  красꙋ́йсѧ є҆ѵфра́ѳо: ꙗ҆́кѡ дре́во живота̀ въ верте́пѣ  процвѣтѐ ѿ дв҃ы: ра́й бо ѻ҆́ноѧ чре́во ꙗ҆ви́сѧ  мы́сленный, въ не́мже бж҃е́ственный са́дъ: ѿ негѡ́же  ꙗ҆́дше, жи́ви бꙋ́демъ, не ꙗ҆́коже а҆да́мъ оу҆́мремъ.  хрⷭ҇то́съ ражда́етсѧ пре́жде па́дшїй возста́вити ѡ҆́бразъ. 
И҆ ѿпꙋ́стъ. На повече́рїи пое́мъ трипѣ́снецъ, гла́съ  в҃. і҆рмо́съ: Непроходи́мое волнѧ́щеесѧ: по два́жды.  Тропарѝ на ѕ҃: И҆ послѣдѝ і҆рмо́съ, ѻ҆́ба ли̑ка вкꙋ́пѣ.  А҆ и҆дѣ́же двоїрмо́сенъ трипѣ́снецъ, и҆ пое́мъ а҃-гѡ  творца̀ і҆рмо́съ два́жды. Тропари́ же ѻ҆бою̀ творцѡ́въ на  ѕ҃: И҆ послѣдѝ і҆рмо́съ в҃-гѡ канѡ́на, ѻ҆́ба ли̑ка  вкꙋ́пѣ. Си́це пое́мъ канѡ́нъ, и҆ і҆рмосы̀, и҆ на про́чихъ  повече́рїѧхъ, въ предпра̑зднства г҃ хрⷭ҇то́ва ржⷭ҇тва̀.  Припѣва́емъ на трипѣ́снцѣ: Сла́ва тебѣ̀ бж҃е на́шъ,  сла́ва тебѣ̀. 
[зрѝ] Вѣ́домо же бꙋ́ди и҆ сїѐ: Ꙗ҆́кѡ на повече́рїѧхъ  въ предпра́зднства ржⷭ҇тва̀ хрⷭ҇то́ва, на трипѣ́снцахъ и҆  на канѡ́нѣхъ, на и҃ пѣ́сни пое́мъ, Хва́лимъ,  бл҃гослови́мъ: И҆ пое́мъ і҆рмо́съ и҃-ѧ пѣ́сни, ѻ҆́ба ли̑ка  вкꙋ́пѣ, и҆ покло́нъ. По Досто́йно, и҆ по Ѻ҆́ч҃е на́шъ,  конда́къ предпра́зднства: Дв҃а дне́сь: 
[зрѝ] Вѣ́домо же и҆ сїѐ да бꙋ́детъ: Ꙗ҆́кѡ ѿ  двадесѧ́тагѡ днѐ деке́мврїа, до д҃і і҆аннꙋа́рїа, до́ндеже  ѿда́стсѧ пра́здникъ ст҃ы́хъ бг҃оѧвле́нїй, ѻ҆ктѡ́ихъ не  пое́тсѧ, кромѣ̀ є҆ди́ныхъ недѣ́ль, въ ни́хже пое́тсѧ  воскрⷭ҇на слꙋ́жба. Полѷеле́а же не пое́мъ, кромѣ̀  вели́кагѡ ст҃а́гѡ. На оу҆́трени, стїхосло́вимъ по двѣ̀  каѳі̑смы. На вече́рни каѳі́сма рѧдова́ѧ. Сѣда́льны  глаго́лютсѧ предпра́зднства и҆ попра́зднства. Не пое́тсѧ же  и҆ междоча́сїе, и҆ канѡ́нъ бцⷣы на (с. р҃ѯ ѡ҆б.)  повече́рїи. На оу҆́трени, на Бг҃ъ гдⷭ҇ь, тропа́рь  предпра́зднства, два́жды. Сла́ва, ст҃а́гѡ: И҆ ны́нѣ,  предпра́зднства. И҆ ѻ҆бы̑чныѧ каѳі̑смы, и҆ сѣда́льны  предпра́зднства: и҆ чте́нїе. Канѡ́на два̀: предпра́зднства,  со і҆рмосо́мъ на и҃, гла́съ а҃: И҆ ст҃а́гѡ на ѕ҃, гла́съ  то́йже. [зрѝ] Ѿ дне́шнѧгѡ же днѐ, Гдⷭ҇еви пое́мъ, въ  пѣ́снехъ не глаго́лемъ, до́ндеже ѿда́стсѧ пра́здникъ  ст҃ы́хъ бг҃оѧвле́нїй. По г҃-й пѣ́сни, 
Конда́къ предпра́зднства, гла́съ г҃. Подо́бенъ: Дв҃а  дне́сь: 
Дв҃а дне́сь превѣ́чное сло́во въ верте́пѣ грѧде́тъ  роди́ти неизрече́ннѡ: ликꙋ́й вселе́ннаѧ оу҆слы́шавши,  просла́ви со а҆́гг҃лы и҆ па́стырьми хотѧ́щаго ꙗ҆ви́тисѧ  ѻ҆троча̀ мла́до, превѣ́чнаго бг҃а. 
И҆ і҆́косъ. И҆ сѣда́ленъ ст҃а́гѡ, гла́съ г҃. Сла́ва,  гла́съ и҃. И҆ ны́нѣ, бг҃оро́диченъ. По ѕ҃-й пѣ́сни, 
Конда́къ ст҃а́гѡ, гла́съ г҃. Подо́бенъ: Дв҃а дне́сь: 
Свѣ́тлыхъ пѡ́двигъ твои́хъ свѣтоно́сный де́нь,  предпроповѣ́дꙋетъ всѣ̑мъ въ верте́пѣ рожде́ннаго: сегѡ́  бо жажда́ѧ ѿ любвѐ наслади́тисѧ, потща́лсѧ є҆сѝ ѿ  ѕвѣре́й снѣ́денъ бы́ти. сегѡ̀ ра́ди и҆ бг҃оно́сецъ  наре́клсѧ є҆сѝ, і҆гна́тїе всемꙋ́дре. 
И҆ і҆́косъ. По ѳ҃-й пѣ́сни, свѣти́ленъ ст҃а́гѡ.  Сла́ва, и҆ ны́нѣ, предпра́зднства. На хвали́техъ стїхи̑ры  предпра́зднства д҃, гла́съ ѕ҃. Самоподо́бенъ: А҆́гг҃льскїѧ  пред̾иди́те си̑лы: по а҆лфави́тꙋ. Сла́ва, гла́съ и҆  подо́бенъ то́йже: Приближа́етсѧ хрⷭ҇то́съ: И҆ ны́нѣ:  За́висть же и҆ ѻ҆́гнь: На стїхо́внѣ стїхи̑ры  предпра́зднства, гла́съ д҃, самогла́сны, съ припѣ́вы  предпи́санными. Сла́ва, ст҃а́гѡ, гла́съ а҃: Сто́лпъ  ѡ҆дꙋшевле́нный: И҆ ны́нѣ, предпра́зднства, гла́съ ѕ҃:  Верте́пе бл҃гоꙋкраси́сѧ: Тропа́рь ст҃а́гѡ. Сла́ва, и҆  ны́нѣ, предпра́зднства. На лїтꙋргі́и, бл҃жє́нна ѿ  канѡ́на предпра́зднства, пѣ́снь г҃-ѧ, и҆ ст҃а́гѡ пѣ́снь  ѕ҃: По вхо́дѣ тропа́рь предпра́зднства, и҆ хра́ма ст҃а́гѡ,  и҆ ст҃а́гѡ і҆гна́тїа. (с. рѯ҃а) Та́же конда́къ хра́ма.  Сла́ва, конда́къ і҆гна́тїа: И҆ ны́нѣ, предпра́зднства: Дв҃а  дне́сь Прокі́менъ, гла́съ з҃: Возвесели́тсѧ првⷣникъ:  Сті́хъ: Оу҆слы́ши бж҃е гла́съ мо́й: А҆по́столъ ко  є҆вре́ємъ, зача́ло та҃і: И҆мꙋ́ще а҆рхїере́а вели́ка:  А҆ллилꙋ́їа, гла́съ д҃: Пра́ведникъ ꙗ҆́кѡ фі́нїѯъ: Сті́хъ:  Насажде́ни въ домꙋ̀ гдⷭ҇ни: Є҆ѵⷢ҇лїе ма́рка, зача́ло м҃а:  Прїи́де і҆и҃съ и҆ оу҆ч҃нцы̀ є҆гѡ̀ въ капернаꙋ́мъ:  Прича́стенъ: Въ па́мѧть: 
🕅комм. А҆́ще ли слꙋчи́тсѧ недѣ́лѧ ст҃ы́хъ  ѻ҆тє́цъ въ предпра́зднствѣ внꙋ́трь к҃-гѡ днѐ, си́рѣчь,  въ к҃, въ к҃а, въ к҃в, и҆ въ к҃г де́нь, быва́етъ слꙋ́жба  си́це: 
На ма́лѣй вече́рни, стїхи̑ры воскрⷭ҇ны, и҆ бцⷣы, по  ѻ҆бы́чаю. На вели́цѣй вече́рни, на Гдⷭ҇и воззва́хъ,  стїхи̑ры воскрⷭ҇ны г҃, и҆ а҆нато́лїевъ а҃, и҆  предпра́зднства г҃, гла́съ ѕ҃. Подо́бенъ: Всю̀ ѿложи́вше:  и҆ ѻ҆тцє́въ г҃, гла́съ и҆ подо́бенъ то́йже. Сла́ва, гла́съ  ѕ҃: Данїи́лъ мꙋ́жъ жела́нїй: И҆ ны́нѣ, предпра́зднства,  гла́съ то́йже: Верте́пе бл҃гоꙋкраси́сѧ: Вхо́дъ. Прокі́менъ  днѐ. и҆ чтє́нїѧ г҃, ѻ҆тцє́въ. На лїті́и стїхи̑ры  предпра́зднства, на рѧдꙋ̀, ко́егѡ днѐ недѣ́лѧ сїѧ̀  пое́тсѧ, стїхѡ́вныѧ: И҆ ѻ҆тцє́въ, гла́съ а҃: Лꙋча́ми  ѡ҆блиста́вшесѧ: Сла́ва, гла́съ г҃: Пра́ѻтцєвъ собо́ръ: И҆  ны́нѣ, предпра́зднства гла́съ то́йже: Бл҃гоꙋкраси́сѧ,  виѳлее́ме: На стїхо́внѣ стїхи̑ры воскрⷭ҇ны. Сла́ва, гла́съ  в҃: Ра́дꙋйтесѧ прⷪ҇ро́цы: И҆ ны́нѣ, предпра́зднства, гла́съ  то́йже: Сѐ вре́мѧ прибли́жисѧ: На бл҃гослове́нїи хлѣ́бѡвъ  тропа́рь: Бцⷣе дв҃о, два́жды. и҆ ѻ҆тцє́въ: Вє́лїѧ  вѣ́ры: є҆ди́ножды, пи́санъ въ з҃і де́нь. Бꙋ́ди и҆́мѧ  гдⷭ҇не: три́жды. И҆ чте́нїе въ толкова́нїихъ а҆пⷭ҇льскихъ.  На оу҆́трени, на Бг҃ъ гдⷭ҇ь, тропа́рь воскрⷭ҇нъ два́жды.  Сла́ва, ѻ҆тцє́въ, гла́съ в҃: Вє́лїѧ вѣ́ры: И҆ ны́нѣ,  предпра́зднства, гла́съ д҃: Гото́висѧ виѳлее́ме: (с. рѯ҃а  ѡ҆б.) И҆ ѻ҆бы̑чныѧ каѳі̑смы, и҆ сѣда́льны воскрⷭ҇ны, и҆  бг҃оро́дичны и҆́хъ. И҆ чте́нїе во є҆ѵⷢ҇лїи толково́мъ,  є҆́же ѿ матѳе́а, въ са́момъ нача́лѣ: Кни́га родства̀  і҆и҃са хрⷭ҇та̀: По непоро́чныхъ, тропарѝ: А҆́гг҃льскїй  собо́ръ: Ѵ҆пакоѝ. И҆ чте́нїе во є҆ѵⷢ҇лїи толково́мъ,  є҆́же на рѧдꙋ̀. Степє́нна гла́са. Прокі́менъ: Всѧ́кое  дыха́нїе: Є҆ѵⷢ҇лїе воскрⷭ҇но. и҆ Воскрⷭ҇нїе хрⷭ҇то́во: По  н҃-мъ ѱалмѣ̀ стїхи́ра воскрⷭ҇на. Канѡ́нъ воскрⷭ҇нъ, со  і҆рмосо́мъ на д҃, и҆ предпра́зднства на д҃, и҆ ѻ҆тцє́въ на  ѕ҃. Катава́сїа: Хрⷭ҇то́съ ражда́етсѧ: По г҃-й пѣ́сни,  ѵ҆пакоѝ ѻ҆тцє́въ, гла́съ и҃: А҆́гг҃лъ ѻ҆трокѡ́въ ѡ҆росѝ  пе́щь: И҆ чте́нїе. По ѕ҃-й пѣ́сни, 
Конда́къ, гла́съ а҃. Подо́бенъ: Ли́къ а҆́гг҃льскїй: 
Весели́сѧ, виѳлее́ме, є҆ѵфра́ѳо гото́висѧ: се́ бо  а҆́гница па́стырѧ вели́каго во оу҆тро́бѣ носѧ́щи, є҆́же  роди́ти тщи́тсѧ. є҆го́же зрѧ́ще, бг҃оно́снїи ѻ҆тцы̀  веселѧ́тсѧ, съ па́стырьми пою́ще дв҃ꙋ доѧ́щꙋю. 
И҆ і҆́косъ. И҆ чте́мъ про́логъ. По ѳ҃-й пѣ́сни: Ст҃ъ  гдⷭ҇ь бг҃ъ на́шъ. Свѣти́ленъ воскрⷭ҇нъ. Сла́ва, ѻ҆тцє́въ:  И҆ ны́нѣ, предпра́зднства. На хвали́техъ стїхи̑ры воскрⷭ҇ны  д҃, и҆ ѻ҆тцє́въ д҃, гла́съ є҃. Подо́бенъ: Ра́дꙋйсѧ:  Сла́ва, ѻ҆тцє́въ, гла́съ и҃: Зако́нныхъ оу҆че́нїй: И҆  ны́нѣ, Пребл҃гослове́нна є҆сѝ, бцⷣе дв҃о: Славосло́вїе  вели́кое. Тропа́рь воскрⷭ҇нъ. Є҆ктєнїѝ. И҆ ѿпꙋ́стъ.  Стїхи́ра є҆ѵⷢ҇льскаѧ, въ притво́рѣ. И҆ ча́съ а҃. И҆  коне́чный ѿпꙋ́стъ. На лїтꙋргі́и, бл҃жє́нна гла́са на д҃,  и҆ ѻ҆тцє́въ ѿ канѡ́на пѣ́снь г҃, на д҃, и҆  предпра́зднства пѣ́снь ѕ҃-ѧ, на д҃. По вхо́дѣ тропа́рь  воскрⷭ҇нъ, и҆ ѻ҆тцє́въ, и҆ предпра́зднства. Сла́ва,  конда́къ ѻ҆тцє́въ: И҆ ны́нѣ, предпра́зднства. Прокі́менъ,  пѣ́снь ѻ҆тцє́въ, гла́съ д҃: Бл҃гослове́нъ є҆сѝ гдⷭ҇и,  бж҃е ѻ҆тє́цъ на́шихъ: А҆по́столъ ко є҆вре́ємъ, зача́ло  тк҃и: Вѣ́рою прїи́де а҆враа́мъ: А҆ллилꙋ́їа, гла́съ д҃: Бж҃е  оу҆ши́ма на́шима: Є҆ѵⷢ҇лїе матѳе́а, зача́ло а҃: (с.  рѯ҃в) Кни́га родства̀ і҆и҃са хрⷭ҇та̀: Рѧ́дъ же недѣ́ли  ѡ҆ставлѧ́етсѧ. Прича́стенъ: Хвали́те гдⷭ҇а: Дрꙋгі́й:  Ра́дꙋйтесѧ: 
комм. Ѡ҆ предпра́зднствѣ хрⷭ҇то́ва ржⷭ҇тва̀  вѣ́дати подоба́етъ: 
[зрѝ] Ѿ к҃ днѐ начина́етсѧ предпра́зднство. По́стъ  оу҆́бѡ є҆́сть, покло́ны же въ цр҃кви не быва́ютъ. 
к҃а. Предпра́зднство ржⷭ҇тва̀ хрⷭ҇то́ва: И҆ ст҃ы́ѧ  мꙋ́ченицы і҆ꙋлїані́и, ꙗ҆́же въ нїкомиді́и: 
Ве́черъ, на Гдⷭ҇и воззва́хъ, стїхи̑ры предпра́зднства,  гла́съ д҃. Подо́бенъ: Да́лъ є҆сѝ зна́менїе: И҆ ст҃ы́ѧ:  гла́съ то́йже. Подо́бенъ: Ꙗ҆́кѡ до́блѧ: Сла́ва, и҆ ны́нѣ,  предпра́зднства, гла́съ ѕ҃: Сїѡ́не торжествꙋ́й: На  стїхо́внѣ стїхи̑ры предпра́зднства, гла́съ в҃. Подо́бенъ:  До́ме є҆ѵфра́ѳовъ: Сла́ва, и҆ ны́нѣ, гла́съ ѕ҃:  Безневѣ́стнаѧ дв҃о, ѿкꙋ́дꙋ пришла̀ є҆сѝ: Тропа́рь  ст҃ы́ѧ, гла́съ д҃: А҆́гница твоѧ̀, і҆и҃се, і҆ꙋлїані́а:  септе́мврїа въ ѕ҃і де́нь. Сла́ва, и҆ ны́нѣ, гла́съ то́йже.  Гото́висѧ, виѳлее́ме: На повече́рїи, трипѣ́снецъ, і҆рмосы̀  по два́жды: тропарѝ на ѕ҃. И҆ па́ки послѣдѝ і҆рмо́съ,  ѻ҆́ба ли̑ка вкꙋ́пѣ, ꙗ҆́кѡ предписа́сѧ. 
[зрѝ] Вѣ́домо же бꙋ́ди: И҆дѣ́же пра́зднꙋетсѧ  ст҃и́телѧ петра̀ пра́здникъ, пое́мъ канѡ́нъ ст҃ы́ѧ  і҆ꙋлїані́и на повече́рїи, вкꙋ́пѣ съ трипѣ́снцемъ, и҆  послѣдѝ стїхи̑ры є҆ѧ̀. На оу҆́трени, тропа́рь  предпра́зднства, и҆ ст҃ы́ѧ. По каѳі́смахъ сѣда́льны  предпра́зднства и҆ чте́нїе. Канѡ́нъ предпра́зднства, со  і҆рмосо́мъ на и҃, гла́съ д҃, и҆ ст҃ы́ѧ на д҃, гла́съ то́йже.  По г҃-й пѣ́сни, 
Конда́къ ст҃ы́ѧ, гла́съ г҃. Подо́бенъ: Дв҃а дне́сь: 
Двⷭ҇тва добро́тами преѡчище́нна дв҃и́це, и҆ мꙋче́нїѧ  вѣнцы̀, і҆ꙋлїані́е, ны́нѣ вѣнча́вшисѧ, дае́ши сꙋ́щымъ въ  нꙋ́ждахъ и҆ недꙋ́зѣхъ (с. рѯ҃в ѡ҆б.) и҆сцѣле́нїе и҆  сп҃се́нїе пристꙋпа́ющымъ къ ра́цѣ твое́й: бж҃е́ственнꙋю бо  бл҃года́ть хрⷭ҇то́съ и҆сточа́етъ, и҆ жи́знь вѣ́чнꙋю. 
И҆ сѣда́ленъ, гла́съ д҃. Подо́бенъ: Ско́рѡ предварѝ:  Сла́ва, и҆ ны́нѣ, предпра́зднства, гла́съ г҃. По ѕ҃-й  пѣ́сни, 
Конда́къ предпра́зднства, гла́съ в҃. Подо́бенъ: Вы́шнихъ  и҆щѧ̀: 
Въ виѳлее́мѣ зрѧ́ще пелена́ми повива́емаго, всю̀ зе́млю  держа́ща рꙋко́ю свое́ю, предпра́зднствєнныѧ пѣ̑сни  ро́ждшей сего̀ прино́симъ: ма́терски бо весели́тсѧ, держа́щи  въ нѣ́дрѣхъ сн҃а бж҃їѧ. 
И҆ і҆́косъ. По ѳ҃-й пѣ́сни, свѣти́ленъ  предпра́зднства. Сла́ва, и҆ ны́нѣ: Виѳлее́ме, землѐ  і҆ꙋ́дова: На хвали́техъ стїхи̑ры на д҃, гла́съ ѕ҃.  Подо́бенъ: А҆́гг҃льскїѧ пред̾иди́те: Сла́ва, гла́съ и҆  подо́бенъ то́йже: Сло́во, и҆́же ѻ҆ц҃ꙋ̀ соприсносꙋ́щенъ  сы́й: И҆ ны́нѣ, гла́съ и҆ подо́бенъ то́йже: Волхва̀  валаа́ма: На стїхо́внѣ стїхи̑ры, гла́съ в҃. Подо́бенъ:  До́ме є҆ѵфра́ѳовъ: Сла́ва, и҆ ны́нѣ, подо́бенъ то́йже:  Прїиди́те земноро́днїи: 
🕂 И҆ преставле́нїе во ст҃ы́хъ ѻ҆тца̀ на́шегѡ  петра̀, митрополі́та всеѧ̀ рѡссі́и. 
На ма́лѣй вече́рни, на Гдⷭ҇и воззва́хъ стїхи̑ры ст҃а́гѡ  на д҃, гла́съ а҃. Подо́бенъ: Нбⷭ҇ныхъ чинѡ́въ: Сла́ва,  гла́съ ѕ҃: Бж҃е́ственнаѧ бл҃года́ть: И҆ ны́нѣ,  предпра́зднства, гла́съ то́йже: По́йте гдⷭ҇ꙋ: На стїхо́внѣ  стїхи̑ры ст҃а́гѡ, гла́съ в҃. Подо́бенъ: До́ме є҆ѵфра́ѳовъ:  съ припѣ́вы и҆́хъ. Сла́ва, и҆ ны́нѣ, гла́съ и҆ подо́бенъ  то́йже. По трист҃о́мъ, 
Тропа́рь ст҃а́гѡ, гла́съ д҃: 
Ꙗ҆́же пре́жде безпло́днаѧ землѐ ны́нѣ весели́сѧ: се́  бо хрⷭ҇то́съ свѣти́льника въ тебѣ̀ показа̀, ꙗ҆́вѣ  сїѧ́юща въ мі́рѣ, и҆ и҆сцѣлѣва́юща недꙋ́ги и҆ бѡлѣ́зни  на́шѧ. сегѡ̀ ра́ди ликꙋ́й и҆ весели́сѧ со дерзнове́нїемъ:  ст҃и́тель бо є҆́сть вы́шнѧгѡ сїѧ̑ содѣ́ловаѧй. 
(с. рѯ҃г) 
Сла́ва, и҆́нъ, гла́съ и҃: 
Ликꙋ́й свѣ́тлѡ бл҃госла́внѣйшїй гра́де москва̀,  и҆мѣ́ѧй въ себѣ̀ а҆рхїере́а петра̀ ꙗ҆́кѡ зарю̀ со́лнца,  всю̀ рѡссі́ю чꙋдодѣѧ́нїи ѡ҆зарѧ́юща. то́й бо не́мѡщи  врачꙋ́етъ, и҆ недꙋ́ги ꙗ҆́кѡ тьмꙋ̀ прого́нитъ ѿ вопїю́щихъ  є҆мꙋ̀: ра́дꙋйсѧ, і҆ера́рше бг҃а вы́шнѧгѡ, тобо́ю сїѧ̑  па́ствѣ твое́й содѣ́ловающагѡ. 
И҆ ны́нѣ предпра́зднства. Є҆ктенїа̀ ма́лаѧ: и҆  ѿпꙋ́стъ. На вели́цѣй вече́рни, на Гдⷭ҇и воззва́хъ,  стїхи̑ры на и҃: предпра́зднства г҃, гла́съ д҃: Подо́бенъ:  Ꙗ҆́кѡ до́блѧ: И҆ ст҃а́гѡ є҃, гла́съ в҃. Подо́бенъ: Кі́ими  похва́льными: Сла́ва, ст҃а́гѡ, гла́съ а҃. Самогла́сенъ:  Бж҃е́ственнагѡ свы́ше: И҆ ны́нѣ, предпра́зднства, гла́съ  то́йже: Прїими́те ꙗ҆́сли: Вхо́дъ. Прокі́менъ днѐ. И҆  чтє́нїѧ г҃. На лїті́и стїхи́ра хра́ма. Та́же ст҃а́гѡ  самогла́сны, гла́съ д҃. Сла́ва, гла́съ ѕ҃: Преподо́бне  требл҃же́нне: И҆ ны́нѣ, предпра́зднства, гла́съ то́йже:  Сїѡ́не торжествꙋ́й: На стїхо́внѣ стїхи̑ры предпра́зднства,  гла́съ а҃. Подо́бенъ: Всехва́льнїи мч҃нцы: Сла́ва, гла́съ  и҃, самогла́сенъ: Прїиди́те всѝ вѣ́рнїи: И҆ ны́нѣ,  предпра́зднства, гла́съ то́йже: Воспрїимѝ виѳлее́ме: На  бл҃гослове́нїи хлѣ́бѡвъ тропарѝ ѻ҆́ба по є҆ди́ножды,  пи́саны на ма́лѣй вече́рни: и҆ предпра́зднства є҆ди́ножды.  И҆ бꙋ́ди и҆́мѧ гдⷭ҇не: три́жды. и҆ ѱало́мъ л҃г.  Бл҃гословлю̀ гдⷭ҇а: и҆ чте́нїе ѿ житїѧ̀ ст҃а́гѡ петра̀. На  оу҆́трени, на Бг҃ъ гдⷭ҇ь, тропа́рь предпра́зднства, и҆  ст҃а́гѡ. Сла́ва, ст҃а́гѡ и҆́нъ: И҆ ны́нѣ, предпра́зднства.  И҆ ѻ҆бы̑чныѧ каѳі̑смы: И҆ сѣда́льны ст҃а́гѡ. Сла́ва, и҆  ны́нѣ, предпра́зднства: И҆ чте́нїе. По полѷеле́и  сѣда́ленъ ст҃а́гѡ, два́жды. Сла́ва, и҆ ны́нѣ,  предпра́зднства: И҆ чте́нїе. Степє́нна, а҃-й а҆нтїфѡ́нъ д҃- гѡ гла́са. Прокі́менъ: Оу҆ста̀ моѧ̑ возглаго́лютъ  премꙋ́дрость: Сті́хъ: Оу҆слы́шите сїѧ̑ всѝ ꙗ҆зы́цы:  Всѧ́кое (с. рѯ҃г ѡ҆б.) дыха́нїе: Є҆ѵⷢ҇лїе і҆ѡа́нна,  зача́ло л҃є ѿ полꙋ̀: Не входѧ́й две́рьми: По н҃-мъ  ѱалмѣ̀ стїхи́ра, гла́съ ѕ҃: Є҆гда̀ преставле́нїе:  Канѡ́нъ предпра́зднства, со і҆рмосо́мъ на ѕ҃, гла́съ д҃,  і҆рмо́съ по два́жды. И҆ ст҃а́гѡ два̀ канѡ́на на и҃:  Є҆ди́нъ, гла́съ и҃: Дрꙋгі́й, гла́съ а҃. Катава́сїа:  Хрⷭ҇то́съ ражда́етсѧ: По г҃-й пѣ́сни, конда́къ  предпра́зднства; гла́съ г҃. Подо́бенъ: Дв҃а дне́сь: Дв҃а  дне́сь превѣ́чное сло́во: И҆ і҆́косъ: И҆ сѣда́ленъ  ст҃а́гѡ, гла́съ д҃, два́жды. Сла́ва, и҆ ны́нѣ,  предпра́зднства, гла́съ то́йже: И҆ чте́нїе. По ѕ҃-й пѣ́сни, 
Конда́къ ст҃а́гѡ, гла́съ и҃. Подо́бенъ: Взбра́нной: 
Взбра́нномꙋ и҆ ди́вномꙋ на́шеѧ землѝ чꙋдотво́рцꙋ,  дне́сь любо́вїю къ тебѣ̀ притека́емъ, пѣ́снь, бг҃оно́се,  плетꙋ́ще, ꙗ҆́кѡ и҆мѣ́ѧ дерзнове́нїе ко гдⷭ҇ꙋ,  многоѡбра́зныхъ и҆зба́ви на́съ ѡ҆бстоѧ́нїй, да зове́мъ тѝ:  ра́дꙋйсѧ оу҆твержде́нїе гра́дꙋ на́шемꙋ. 
И҆ і҆́косъ: И҆ чте́мъ про́логъ. По ѳ҃-й пѣ́сни,  свѣти́ленъ предпра́зднства. Сла́ва, ст҃а́гѡ: И҆ ны́нѣ,  предпра́зднства. На хвали́техъ стїхи̑ры на и҃:  предпра́зднства д҃: гла́съ ѕ҃. Подо́бенъ: А҆́гг҃льскїѧ: И҆  ст҃а́гѡ на д҃, гла́съ и҃. Подо́бенъ: Ѽ пресла́внагѡ  чꙋдесѐ! Съ припѣ́вы и҆́хъ. а҃-й: Оу҆ста̀ моѧ̑  возглаго́лютъ премꙋ́дрость: в҃-й, Оу҆ста̀ првⷣнагѡ:  Сла́ва, гла́съ ѕ҃: Всѧ́къ гра́дъ и҆ страна̀: И҆ ны́нѣ,  предпра́зднства, гла́съ то́йже: Волхва̀ валаа́ма:  Славосло́вїе вели́кое. По трист҃о́мъ тропа́рь ст҃а́гѡ:  Сла́ва, и҆ ны́нѣ, предпра́зднства: є҆ктєнїѝ, и҆  ѿпꙋ́стъ, и҆ ча́съ а҃-й. На часѣ́хъ, тропа́рь  предпра́зднства, и҆ ст҃а́гѡ. По трист҃о́мъ конда́къ  предпра́зднства, и҆ ст҃а́гѡ, глаго́лемъ премѣнѧ́юще. На  лїтꙋргі́и, бл҃жє́нна, ѿ канѡ́на предпра́зднства, пѣ́снь  г҃: и҆ ст҃а́гѡ, пѣ́снь ѕ҃. По вхо́дѣ тропа́рь  предпра́зднства, и҆ ст҃а́гѡ. Сла́ва, конда́къ ст҃а́гѡ: (с.  рѯ҃д) И҆ ны́нѣ, предпра́зднства. Прокі́менъ, гла́съ а҃:  Оу҆ста̀ моѧ̑ возглаго́лютъ: Сті́хъ: Оу҆слы́шите сїѧ̑:  А҆по́столъ ко є҆вре́ємъ, зача́ло ти҃і: Тако́въ на́мъ  подоба́ше: А҆ллилꙋ́їа, гла́съ в҃: Оу҆ста̀ пра́веднагѡ:  Сті́хъ: Зако́нъ бг҃а є҆гѡ̀: Є҆ѵⷢ҇лїе лꙋкѝ, зача́ло к҃д:  Ста̀ і҆и҃съ на мѣ́стѣ ра́внѣ: Прича́стенъ: Въ па́мѧть: 
[зрѝ]комм. Подоба́етъ вѣ́дати, а҆́ще слꙋчи́тсѧ  петра̀ митрополі́та въ недѣ́лю пред̾ ржⷭ҇тво́мъ  хрⷭ҇то́вымъ ст҃ы́хъ ѻ҆тє́цъ. 
На ма́лѣй вече́рни, на Гдⷭ҇и воззва́хъ, стїхи̑ры  воскрⷭ҇ны на д҃. Сла́ва, ст҃а́гѡ, гла́съ ѕ҃. Самогла́сенъ:  Бж҃е́ственнаѧ бл҃года́ть: И҆ ны́нѣ, предпра́зднства, гла́съ  то́йже: По́йте гдⷭ҇еви: На стїхо́внѣ стїхи́ра воскрⷭ҇на  є҆ди́на: и҆ ст҃а́гѡ стїхо́вна вели́кїѧ вече́рни, со стїхѝ  є҆ѧ̀. Сла́ва, ст҃а́гѡ, гла́съ и҃: Прїиди́те всѝ вѣ́рнїи:  пи́санъ на вели́цѣй вече́рни, на стїхо́внѣ: И҆ ны́нѣ,  предпра́зднства, гла́съ то́йже: Воспрїимѝ, виѳлее́ме, бж҃їю  митропо́лїю: По трист҃о́мъ тропа́рь воскрⷭ҇нъ, и҆  ѻ҆тцє́въ. Сла́ва, ст҃а́гѡ: И҆ ны́нѣ, предпра́зднства:  Та́же є҆ктенїа̀ ма́лаѧ, и҆ ѿпꙋ́стъ. На вели́цѣй  вече́рни, на Гдⷭ҇и воззва́хъ, стїхи̑ры воскрⷭ҇ны, г҃, и҆  ѻ҆тцє́въ, г҃. Подо́бенъ: Всю̀ ѿложи́вше: Сті́хъ а҃:  Ꙗ҆ви́сѧ мі́ра концє́мъ: Сті́хъ в҃: Сла́вою оу҆краша́ютсѧ:  Сті́хъ г҃: Ѡ҆блиста̀ ве́селѡ: И҆ ст҃а́гѡ со сла́внымъ д҃,  гла́съ в҃: Подо́бенъ: Кі́ими похва́льными: Сла́ва,  ѻ҆тцє́въ, гла́съ ѕ҃: Данїи́лъ мꙋ́жъ жела́нїй: И҆ ны́нѣ,  предпра́зднства, гла́съ то́йже: Верте́пе бл҃гоꙋкраси́сѧ:  Та́же вхо́дъ: прокі́менъ днѐ: и҆ чтє́нїѧ ѻ҆тцє́въ г҃, и҆  ст҃а́гѡ г҃. На лїті́и стїхи̑ры предпра́зднства, ѻ҆те́ческїѧ  недѣ́ли рѧдовы́ѧ, гла́съ ѕ҃. Подо́бенъ: Всю̀ ѿложи́вше:  Сті́хъ а҃: Незаходи́мое со́лнце: И҆ ст҃а́гѡ самогла́сны, и҆  ѻ҆тцє́въ, гла́съ а҃: Лꙋча́ми ѡ҆блиста́вшесѧ: Сла́ва,  ѻ҆тцє́въ, гла́съ (с. рѯ҃д ѡ҆б.) г҃: Пра́ѻтєцъ собо́ръ:  И҆ ны́нѣ, предпра́зднства, гла́съ то́йже: Бл҃гоꙋкраси́сѧ,  виѳлее́ме: На стїхо́внѣ стїхи̑ры воскрⷭ҇ны. Сла́ва,  ѻ҆тцє́въ, гла́съ в҃: Ра́дꙋйтесѧ прⷪ҇ро́цы: И҆ ны́нѣ,  предпра́зднства, гла́съ то́йже: Сѐ вре́мѧ прибли́жисѧ. На  бл҃гослове́нїи хлѣ́бѡвъ тропа́рь: Бцⷣе дв҃о: є҆ди́ножды,  и҆ ѻ҆тцє́въ є҆ди́ножды, и҆ ст҃а́гѡ є҆ди́ножды: и҆  чте́нїе. На оу҆́трени, на Бг҃ъ гдⷭ҇ь, тропа́рь воскрⷭ҇нъ  є҆ди́ножды, и҆ ѻ҆тцє́въ є҆ди́ножды. Сла́ва, ст҃а́гѡ: И҆  ны́нѣ, предпра́зднства. По каѳі́смахъ сѣда́льны воскрⷭ҇ны,  и҆ бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ:  Кни́га родства̀ і҆и҃са хрⷭ҇та̀: Полѷеле́й, и҆ тропарѝ:  А҆́гг҃льскїй собо́ръ: и҆ сѣда́льны ст҃а́гѡ всѝ по  є҆ди́ножды. Сла́ва, и҆ ны́нѣ, предпра́зднства, и҆ чте́нїе.  Степє́нна гла́са: Прокі́менъ, и҆ Всѧ́кое дыха́нїе:  Є҆ѵⷢ҇лїе воскрⷭ҇но. и҆ Воскрⷭ҇нїе хрⷭ҇то́во: По н҃-мъ  ѱалмѣ̀ стїхи́ра воскрⷭ҇на. Канѡ́нъ воскрⷭ҇нъ со  і҆рмосо́мъ на д҃: и҆ ст҃а́гѡ на д҃: и҆ ѻ҆тцє́въ на ѕ҃.  Катава́сїа: Хрⷭ҇то́съ ражда́етсѧ: По г҃-й пѣ́сни, конда́къ  и҆ і҆́косъ ст҃а́гѡ: ѵ҆пакоѝ ѻ҆тцє́въ, и҆ сѣда́ленъ  ст҃а́гѡ, два́жды. Сла́ва, и҆ ны́нѣ, предпра́зднства. По ѕ҃- й пѣ́сни, конда́къ и҆ і҆́косъ ѻ҆тцє́въ: и҆ чте́нїе. На  ѳ҃-й пѣ́сни пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ, и҆  ѻ҆тцє́въ. Сла́ва, ст҃а́гѡ: И҆ ны́нѣ, предпра́зднства. На  хвали́техъ стїхи̑ры воскрⷭ҇ны г҃, и҆ ѻ҆тцє́въ, в҃, и҆  ст҃а́гѡ со сла́внымъ г҃, со стїхѝ є҆гѡ̀: и҆лѝ  ѡ҆ставлѧ́ютсѧ стїхи̑ры воскрⷭ҇ны, и҆ пое́мъ ѻ҆тцє́въ на  д҃, и҆ ст҃а́гѡ на д҃. Сла́ва, ѻ҆тцє́въ: и҆ ны́нѣ,  бг҃оро́диченъ: Пребл҃гослове́нна є҆сѝ, бцⷣе дв҃о:  Славосло́вїе вели́кое. Тропа́рь воскрⷭ҇нъ то́чїю. И҆  є҆ктєнїѝ, и҆ ѿпꙋ́стъ. Посе́мъ, Сла́ва, и҆ ны́нѣ,  стїхи́ра є҆ѵⷢ҇льскаѧ, и҆ ча́съ а҃-й, и҆ коне́чный  ѿпꙋ́стъ. На а҃-мъ часѣ̀ тропа́рь воскрⷭ҇нъ: Сла́ва,  ѻ҆тцє́въ: И҆ ны́нѣ, (с. рѯ҃є) бг҃оро́диченъ часѡ́въ.  По Ѻ҆́ч҃е на́шъ, конда́къ ѻ҆тцє́въ. На г҃-мъ часѣ̀,  тропа́рь воскрⷭ҇нъ. Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ, конда́къ ст҃а́гѡ.  На про́чїихъ же часѣ́хъ тропарѝ и҆ кондакѝ, ѻ҆тцє́въ и҆  ст҃а́гѡ, премѣнѧ́юще глаго́лемъ: воскрⷭ҇нъ же тропа́рь на  всѣ́хъ часѣ́хъ глаго́лемъ въ нача́лѣ непремѣ́ннѡ. На  лїтꙋргі́и, бл҃жє́нна гла́са на д҃: и҆ ѻ҆тцє́въ пѣ́снь  г҃-ѧ на д҃: и҆ ст҃а́гѡ пѣ́снь ѕ҃-ѧ на д҃. По вхо́дѣ  тропа́рь воскрⷭ҇нъ, и҆ ѻ҆тцє́въ, и҆ предпра́зднства, и҆  ст҃а́гѡ. Та́же конда́къ ѻ҆тцє́въ. Сла́ва, ст҃а́гѡ: И҆  ны́нѣ, предпра́зднства. Прокі́менъ, а҆по́столъ, А҆ллилꙋ́їа,  и҆ є҆ѵⷢ҇лїе ѻ҆тцє́въ и҆ ст҃а́гѡ. Прича́стенъ: Хвали́те:  Дрꙋгі́й: Ра́дꙋйтесѧ: 
к҃в. Предпра́зднство хрⷭ҇то́ва ржⷭ҇тва̀: И҆ ст҃ы́ѧ  великомч҃нцы а҆настасі́и оу҆зорѣши́тельницы. 
На Гдⷭ҇и воззва́хъ, стїхи̑ры предпра́зднства г҃. гла́съ  а҃. Подо́бенъ: Всехва́льнїи мч҃нцы: И҆ ст҃ы́ѧ, г҃, гла́съ  и҃. Подо́бенъ: Что̀ вы̀ нарече́мъ: Сла́ва, ст҃ы́ѧ, гла́съ  в҃: Воскрⷭ҇нїѧ да́ръ прїѧ́ла є҆сѝ: И҆ ны́нѣ,  предпра́зднства, гла́съ д҃: Виѳлее́ме оу҆краша́йсѧ: На  стїхо́внѣ стїхи̑ры предпра́зднства, гла́съ в҃. Подо́бенъ:  До́ме є҆ѵфра́ѳовъ: съ припѣ́вы и҆́хъ. Сла́ва, ст҃ы́ѧ,  гла́съ д҃: Живоно́снагѡ воста́нїѧ: И҆ ны́нѣ, гла́съ то́йже:  И҆са́їе ликꙋ́й: Тропа́рь ст҃ы́ѧ, гла́съ д҃: А҆́гница твоѧ̀  і҆и҃се: вчера́шнїй. Сла́ва, и҆ ны́нѣ, предпра́зднства,  гла́съ то́йже: Гото́висѧ виѳлее́ме: На повече́рїи, пое́мъ  канѡ́нъ предпра́зднства, гла́съ ѕ҃. і҆рмосы̀ по два́жды,  тропарѝ на ѕ҃. Послѣдѝ і҆рмо́съ ѻ҆́ба ли̑ка вкꙋ́пѣ,  ꙗ҆́коже предписа́сѧ. На оу҆́трени, тропа́рь  предпра́зднства, два́жды. Сла́ва, ст҃ы́ѧ: И҆ ны́нѣ,  предпра́зднства, и҆ ѻ҆бы̑чныѧ каѳі̑смы, и҆ сѣда́льны  предпра́зднства (с. рѯ҃є ѡ҆б.), и҆ чте́нїе. Канѡ́нъ  предпра́зднства со і҆рмосо́мъ на и҃, гла́съ ѕ҃: и҆ ст҃ы́ѧ на  ѕ҃, гла́съ и҃. По г҃-й пѣ́сни, конда́къ и҆ і҆́косъ  предпра́зднства, и҆ сѣда́ленъ, гла́съ а҃. Сла́ва, и҆  ны́нѣ, предпра́зднства, гла́съ и҃. По ѕ҃-й пѣ́сни, 
Конда́къ ст҃ы́ѧ, гла́съ в҃. Подо́бенъ: Вы́шнихъ и҆щѧ̀: 
Во и҆скꙋше́нїихъ и҆ ско́рбехъ сꙋ́щїи, къ твоемꙋ̀ хра́мꙋ  притека́юще прїе́млютъ честна̑ѧ дарова̑нїѧ, ѿ живꙋ́щїѧ въ  тебѣ̀ бж҃е́ственныѧ бл҃года́ти, а҆настасі́е: ты́ бо при́снѡ  мі́рꙋ то́чиши и҆сцѣлє́нїѧ. 
И҆ і҆́косъ. По ѳ҃-й пѣ́сни свѣти́ленъ ст҃ы́ѧ: Сла́ва,  и҆ ны́нѣ, предпра́зднства: На хвали́техъ стїхи̑ры  предпра́зднства, на д҃, гла́съ ѕ҃. Подо́бенъ: А҆́гг҃льскїѧ:  Сла́ва, гла́съ и҆ подо́бенъ то́йже: Жезло́мъ желѣ́знымъ: И҆  ны́нѣ, подо́бенъ то́йже: Взыгра́й дв҃де: На стїхо́внѣ  стїхи̑ры, гла́съ в҃. Подо́бенъ: До́ме є҆ѵфра́ѳовъ: Со  ѻ҆бы́чными припѣ́вы предпра́зднства. Сла́ва, ст҃ы́ѧ,  гла́съ є҃: Предпра́зднственный де́нь: И҆ ны́нѣ,  предпра́зднства, гла́съ то́йже: Не дрѧ́хлꙋй і҆ѡ́сифе: На  лїтꙋргі́и, бл҃жє́нна предпра́зднства, пѣ́снь г҃-ѧ, и҆  ст҃ы́ѧ пѣ́снь ѕ҃. По вхо́дѣ тропарѝ, ꙗ҆́коже предписа́сѧ  сегѡ̀ мѣ́сѧца въ к҃а-й де́нь. Прокі́менъ, гла́съ д҃:  Ди́венъ бг҃ъ во ст҃ы́хъ свои́хъ: Сті́хъ: Въ цр҃квахъ  бл҃гослови́те бг҃а: А҆по́столъ къ гала́тѡмъ, зача́ло с҃и:  Пре́жде прише́ствїѧ вѣ́ры: А҆ллилꙋ́їа, гла́съ а҃: Терпѧ̀  потерпѣ́хъ гдⷭ҇а: Є҆ѵⷢ҇лїе лꙋкѝ, зача́ло л҃г: Молѧ́ше  і҆и҃са нѣ́кїй ѿ фарїсє́й: Прича́стенъ: Въ па́мѧть  вѣ́чнꙋю: 
к҃г. Предпра́зднство хрⷭ҇то́ва ржⷭ҇тва̀: И҆ ст҃ы́хъ  десѧтѝ мч҃нкъ, и҆̀же въ кри́тѣ. 
На Гдⷭ҇и воззва́хъ, стїхи̑ры предпра́зднства г҃, гла́съ  д҃. (с. рѯ҃ѕ) Подо́бенъ: Ꙗ҆́кѡ до́блѧ: И҆ мч҃нкѡвъ г҃,  гла́съ и҆ подо́бенъ то́йже. Сла́ва, мч҃нкѡвъ, гла́съ г҃:  Предпра́зднственный дне́сь: И҆ ны́нѣ, предпра́зднства,  гла́съ то́йже: Бл҃гоꙋкраси́сѧ виѳлее́ме: На стїхо́внѣ  стїхи̑ры предпра́зднства, гла́съ ѕ҃. Подо́бенъ, Тридне́венъ:  Сла́ва, мч҃нкѡвъ, гла́съ в҃: Кри́тъ предпра́зднствꙋетъ  дне́сь: И҆ ны́нѣ, предпра́зднства, гла́съ то́йже: Сѐ  вре́мѧ прибли́жисѧ: Тропа́рь, гла́съ д҃: Мч҃нцы твоѝ,  гдⷭ҇и: септе́мврїа въ к҃-й де́нь. Сла́ва, и҆ ны́нѣ,  предпра́зднства. [зрѝ] На повече́рїи, пое́мъ трипѣ́снецъ  ѕ҃-гѡ гла́са, ꙗ҆́коже и҆ пре́жде оу҆каза́сѧ. На  оу҆́трени, на Бг҃ъ гдⷭ҇ь, тропа́рь предпра́зднства,  два́жды. Сла́ва, мч҃нкѡвъ: И҆ ны́нѣ, предпра́зднства, и҆  ѻ҆бы̑чныѧ каѳі̑смы, и҆ сѣда́льны предпра́зднства, и҆  чте́нїе. Канѡ́нъ предпра́зднства, на и҃: і҆рмосы̀ по  два́жды, гла́съ ѕ҃, и҆ ст҃ы́хъ на ѕ҃, гла́съ в҃. По г҃-й  пѣ́сни, конда́къ и҆ і҆́косъ предпра́зднства, и҆ сѣда́ленъ  мч҃нкѡвъ, гла́съ а҃, два́жды. Сла́ва, и҆ ны́нѣ,  предпра́зднства, гла́съ то́йже. По ѕ҃-й пѣ́сни, 
Конда́къ мч҃нкѡвъ, гла́съ д҃. Подо́бенъ: Ꙗ҆ви́лсѧ  є҆сѝ: 
Денни́ца возсїѧ̀ мч҃нкѡвъ, честно́е страда́льчество  пред̾ѡзарѧ́ющее на́мъ въ верте́пѣ ражда́емаго, є҆го́же  дв҃а безсѣ́меннѡ родѝ. 
И҆ і҆́косъ, и҆ чте́мъ про́логъ. По ѳ҃-й пѣ́сни,  свѣти́ленъ мч҃нкѡвъ. Сла́ва, и҆ ны́нѣ, предпра́зднства. На  хвали́техъ стїхи̑ры предпра́зднства, на д҃, гла́съ ѕ҃.  Подо́бенъ: А҆́гг҃льскїѧ: Сла́ва, гла́съ и҆ подо́бенъ то́йже:  По́й но́вый і҆и҃лю: И҆ ны́нѣ: Ꙗ҆ви́лсѧ є҆сѝ на землѝ:  На стїхо́внѣ стїхи̑ры предпра́зднства, гла́съ в҃.  Подо́бенъ: До́ме є҆ѵфра́ѳовъ: съ припѣ́вы и҆́хъ. Сла́ва,  мч҃нкѡвъ, гла́съ г҃: До́блїи мч҃нцы и҆́стины: И҆ ны́нѣ,  предпра́зднства, гла́съ и҃: Въ виѳлее́мѣ ражда́етсѧ: На  лїтꙋргі́и, бл҃жє́нна предпра́зднства (с. рѯ҃ѕ ѡ҆б.),  пѣ́снь г҃-ѧ, и҆ мч҃нкѡвъ, пѣ́снь ѕ҃-ѧ. Прокі́менъ:  Ст҃ы̑мъ, и҆̀же сꙋ́ть: Сті́хъ: Предзрѣ́хъ гдⷭ҇а: А҆по́столъ  къ є҆фесе́ємъ, зача́ло сл҃г. А҆ллилꙋ́їа: Воззва́ша  првⷣнїи: Є҆ѵⷢ҇лїе лꙋкѝ, зача́ло р҃ѕ: Прича́стенъ:  Ра́дꙋйтесѧ првⷣнїи. 
к҃д. Предпра́зднство хрⷭ҇то́ва ржⷭ҇тва̀: И҆ ст҃ы́ѧ  прпⷣбномч҃нцы є҆ѵге́нїи . 
На Гдⷭ҇и воззва́хъ, стїхи̑ры предпра́зднства г҃, гла́съ  є҃. Подо́бенъ: Ра́дꙋйсѧ: И҆ ст҃ы́ѧ г҃, гла́съ и҃.  Подо́бенъ, Ѽ пресла́внагѡ чꙋдесѐ! Сла́ва, и҆ ны́нѣ,  предпра́зднства, гла́съ в҃. Сѐ вре́мѧ прибли́жисѧ: На  стїхо́внѣ стїхи̑ры предпра́зднства, гла́съ а҃. Подо́бенъ:  Всехва́льнїи мч҃нцы: Сла́ва, и҆ ны́нѣ, гла́съ ѕ҃: Сїѡ́не  торжествꙋ́й: 
Тропа́рь предпра́зднства, гла́съ д҃: 
Написова́шесѧ и҆ногда̀ со ста́рцемъ і҆ѡ́сифомъ, ꙗ҆́кѡ  ѿ сѣ́мене дв҃дова, въ виѳлее́мѣ мр҃їа́мъ, чревоносѧ́щи  безсѣ́менное рожде́нїе: наста́ же вре́мѧ ржⷭ҇тва̀, и҆  мѣ́сто ни є҆ди́но же бѣ̀ ѡ҆бита́лищꙋ: но ꙗ҆́коже  кра́снаѧ пала́та, верте́пъ цари́цѣ показа́шесѧ. хрⷭ҇то́съ  ражда́етсѧ пре́жде па́дшїй воскреси́ти ѡ҆́бразъ. 
На повече́рїи, канѡ́нъ, гла́съ ѕ҃, і҆рмосы̀ по два́жды,  тропарѝ на ѕ҃. Послѣдѝ і҆рмо́съ ѻ҆́ба ли̑ка вкꙋ́пѣ. На  оу҆́трени, на Бг҃ъ гдⷭ҇ь, тропа́рь предпра́зднства,  три́жды. И҆ ѻ҆бы̑чныѧ каѳі̑смы, и҆ сѣда́льны  предпра́зднства. И҆ чте́мъ сло́во кѷрі́лла, а҆рхїепⷭ҇кпа  і҆ерⷭ҇ли́мскагѡ, на предпра́зднство ржⷭ҇тва̀ гдⷭ҇а бг҃а и҆  сп҃са на́шегѡ. Канѡ́нъ предпра́зднства, со і҆рмосо́мъ на и҃,  гла́съ в҃: і҆рмо́съ по два́жды. И҆ ст҃ы́ѧ на д҃, гла́съ  то́йже. По г҃-й пѣ́сни, сѣда́ленъ ст҃ы́ѧ. Сла́ва, и҆  ны́нѣ, предпра́зднства. По ѕ҃-й пѣ́сни, конда́къ  предпра́зднства, гла́съ г҃: Дв҃а дне́сь превѣ́чное сло́во:  сегѡ̀ мѣ́сѧца въ к҃-й де́нь. По ѳ҃-й (с. рѯ҃з) пѣ́сни,  свѣти́ленъ предпра́зднства. Сла́ва, и҆ ны́нѣ, и҆́нъ. На  хвали́техъ стїхи̑ры предпра́зднства, на д҃, гла́съ ѕ҃.  Подо́бенъ: А҆́гг҃льскїѧ: Сла́ва, гла́съ и҆ подо́бенъ то́йже:  Грѧдѝ виѳлее́ме: И҆ ны́нѣ, подо́бенъ то́йже: Ѽ бл҃же́нное  бг҃оѻтрокови́цы чре́во: На стїхо́внѣ стїхи̑ры  предпра́зднства, гла́съ в҃. Подо́бенъ: До́ме є҆ѵфра́ѳовъ:  Сла́ва, подо́бенъ то́йже. Сла́ва тебѣ̀, ѻ҆́ч҃е и҆ сн҃е, и҆  дш҃е: И҆ ны́нѣ, подо́бенъ то́йже: Ра́дꙋйсѧ, ꙗ҆́же жи́знь  ро́ждшаѧ: Посе́мъ, Бл҃го є҆́сть: По трист҃о́мъ тропа́рь  предпра́зднства: Є҆ктенїа̀, и҆ ѿпꙋ́стъ. 
🕅комм. Подоба́етъ вѣ́дати, а҆́ще  слꙋчи́тсѧ недѣ́лѧ пред̾ ржⷭ҇тво́мъ хрⷭ҇то́вымъ ст҃ы́хъ  ѻ҆тє́цъ, деке́мврїа въ к҃д-й де́нь. 
Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны на  д҃. Сла́ва, и҆ ны́нѣ, предпра́зднства, гла́съ ѕ҃: Верте́пе  бл҃гоꙋкраси́сѧ: На стїхо́внѣ стїхи́ра воскрⷭ҇на, и҆ бцⷣы  по ѻ҆бы́чаю. Сла́ва, и҆ ны́нѣ, бг҃оро́диченъ. По  трист҃о́мъ тропа́рь воскрⷭ҇нъ. Сла́ва, и҆ ны́нѣ,  предпра́зднства. Та́же, є҆ктенїа̀ ма́лаѧ, и҆ ѿпꙋ́стъ. На  вели́цѣй вече́рни, по ѻ҆бы́чномъ ѱалмѣ̀, пое́мъ  Бл҃же́нъ мꙋ́жъ, каѳі́смꙋ всю̀. На Гдⷭ҇и воззва́хъ, стїхи̑ры  на ч҃: ѻ҆тцє́въ на ѕ҃, гла́съ ѕ҃. Подо́бенъ: Всю̀  ѿложи́вше: И҆ предпра́зднства на д҃, гла́съ и҆ подо́бенъ  то́йже. Сла́ва, ѻ҆тцє́въ, гла́съ то́йже: Данїи́лъ мꙋ́жъ  жела́нїй: И҆ ны́нѣ, предпра́зднства, гла́съ то́йже:  Верте́пе бл҃гоꙋкраси́сѧ: Та́же вхо́дъ. Прокі́менъ днѐ. И҆  чтє́нїѧ ѻ҆тцє́въ г҃. На лїті́и стїхи̑ры предпра́зднства,  пи́саны на рѧдꙋ̀ на Гдⷭ҇и воззва́хъ, въ к҃д-й де́нь, гла́съ  є҃. Подо́бенъ: Ра́дꙋйсѧ: Сла́ва, ѻ҆тцє́въ, гла́съ г҃:  Пра́ѻтцєвъ собо́ръ: И҆ ны́нѣ, гла́съ то́йже:  Бл҃гоꙋкраси́сѧ виѳлее́ме: На стїхо́внѣ стїхи̑ры  предпра́зднства, гла́съ в҃. Самоподо́бенъ: До́ме  є҆ѵфра́ѳовъ: (с. рѯ҃з ѡ҆б.) Припѣ́въ: Бг҃ъ ѿ ю҆́га  прїи́детъ: Та́же два̀ самогла́сна: Виѳлее́ме, землѐ  і҆ꙋ́дова: Припѣ́въ: Гдⷭ҇и оу҆слы́шахъ слꙋ́хъ тво́й, и҆  оу҆боѧ́хсѧ: Прїиди́те всѝ хрⷭ҇то́во ржⷭ҇тво̀: Сла́ва,  гла́съ то́йже: Ра́дꙋйтесѧ прⷪ҇ро́цы: И҆ ны́нѣ,  предпра́зднства, гла́съ то́йже: Сѐ вре́мѧ прибли́жисѧ: На  бл҃гослове́нїи хлѣ́бѡвъ тропа́рь ѻ҆тцє́въ, гла́съ в҃:  Вє́лїѧ вѣ́ры и҆справлє́нїѧ: два́жды. сегѡ̀ мѣ́сѧца въ  з҃і-й де́нь. И҆ предпра́зднства є҆ди́ножды. И҆ чте́нїе въ  посла́нїихъ а҆по́стольскихъ. На оу҆́трени, на Бг҃ъ гдⷭ҇ь,  тропа́рь воскрⷭ҇нъ два́жды. Сла́ва, ѻ҆тцє́въ: Вє́лїѧ  вѣ́ры: И҆ ны́нѣ, предпра́зднства: Написова́шесѧ и҆ногда̀:  По а҃-й каѳі́смѣ, сѣда́ленъ ѻ҆тцє́въ, гла́съ д҃.  Подо́бенъ: Оу҆диви́сѧ: Во ѻ҆тцѣ́хъ бж҃е: Сла́ва, и҆  ны́нѣ, то́йже. И҆ чте́нїе во є҆ѵⷢ҇лїи толково́мъ, матѳе́а:  Кни́га родства̀ і҆и҃са хрⷭ҇та̀: По в҃-й каѳі́смѣ  сѣда́ленъ, гла́съ и҃. Подо́бенъ: Премꙋ́дрости: Пра́здникъ  пра́зднꙋемъ вѣ́рнїи: Сла́ва, и҆ ны́нѣ, то́йже. И҆ чте́нїе.  По непоро́чнахъ, тропарѝ и҆́хъ. И҆ є҆ктенїа̀. И҆  сѣда́ленъ ѻ҆тцє́въ, гла́съ и҃. Подо́бенъ: Премꙋ́дрости:  А҆враа́ма и҆ і҆саа́ка же и҆ і҆а́кѡва: Сла́ва, и҆ ны́нѣ,  гла́съ и҆ подо́бенъ то́йже: И҆з̾ нѣ́дръ ѻ҆те́ческихъ: И҆  чте́нїе. Степє́нна гла́са. Прокі́менъ и҆ є҆ѵⷢ҇лїе  воскрⷭ҇ное. Воскрⷭ҇нїе хрⷭ҇то́во: ѱало́мъ н҃. Стїхи́ра  воскрⷭ҇на. Канѡ́нъ ѻ҆тцє́въ, гла́съ ѕ҃, со і҆рмосо́мъ на  и҃. І҆рмо́съ: Волно́ю морско́ю: по два́жды: тропарѝ на ѕ҃.  [Въ се́мъ бо канѡ́нѣ по два̀ стїха̀ воскрⷭ҇ныхъ, сегѡ̀  ра́ди канѡ́нъ воскрⷭ҇нъ не пое́тсѧ.] И҆ дрꙋгі́й канѡ́нъ  предпра́зднства на ѕ҃: гла́съ а҃. Катава́сїа: Хрⷭ҇то́съ  ражда́етсѧ: ѻ҆́ба ли̑ка вкꙋ́пѣ. По г҃-й пѣ́сни, ѵ҆пакоѝ  ѻ҆тцє́въ, гла́съ и҃: А҆́гг҃лъ ѻ҆трокѡ́въ ѡ҆росѝ пе́щь:  И҆ чте́нїе въ бг҃осло́вѣ. По ѕ҃-й пѣ́сни, конда́къ  ѻ҆тцє́въ, гла́съ а҃: Весели́сѧ виѳлее́ме: (с. рѯ҃и) И҆  і҆́косъ. И҆ чте́мъ про́логъ. На ѳ҃-й пѣ́сни пое́мъ:  Чⷭ҇тнѣ́йшꙋю: Свѣти́ленъ ѻ҆тцє́въ: Ѿ сѣ́мене  вво́дитсѧ: Сла́ва: Патрїа́рхѡвъ и҆збра́ннїи: И҆ ны́нѣ,  предпра́зднства, Весели́сѧ виѳлее́ме: На хвали́техъ стїхи̑ры  ѻ҆тцє́въ г҃, гла́съ є҃. Подо́бенъ: Ра́дꙋйсѧ: И҆  предпра́зднства г҃, гла́съ д҃. Подо́бенъ: Зва́нный свы́ше:  Сла́ва, ѻ҆тцє́въ, гла́съ и҃: Зако́нныхъ оу҆че́нїй: И҆  ны́нѣ, Пребл҃гослове́нна є҆сѝ бцⷣе дв҃о: Славосло́вїе  вели́кое. Тропа́рь воскрⷭ҇нъ. И҆ прѡ́чаѧ. И҆ ѿпꙋ́стъ. И҆  ѻ҆бы́чное и҆схожде́нїе. Сла́ва, и҆ ны́нѣ, стїхи́ра  є҆ѵⷢ҇льскаѧ, и҆ ча́съ а҃-й въ притво́рѣ. На часѣ́хъ,  тропа́рь воскрⷭ҇нъ. Сла́ва, ѻ҆тцє́въ. И҆ ны́нѣ,  бг҃оро́диченъ часѡ́въ. По трист҃о́мъ, конда́къ ѻ҆тцє́въ,  и҆ предпра́зднства, глаго́лемъ премѣнѧ́юще. На лїтꙋргі́и,  бл҃жє́нна ѿ канѡ́на ѻ҆тцє́въ, пѣ́снь г҃, на д҃, и҆  предпра́зднства пѣ́снь ѕ҃-ѧ, на д҃. По вхо́дѣ тропа́рь  воскрⷭ҇нъ, и҆ ѻ҆тцє́въ, и҆ предпра́зднства. Сла́ва,  конда́къ ѻ҆тцє́въ: И҆ ны́нѣ, предпра́зднства. Прокі́менъ,  пѣ́снь ѻ҆тцє́въ, гла́съ д҃: Бл҃гослове́нъ є҆сѝ гдⷭ҇и  бж҃е ѻ҆тє́цъ на́шихъ: Сті́хъ: Ꙗ҆́кѡ пра́веденъ є҆сѝ ѡ҆  всѣ́хъ: А҆по́столъ ко є҆вре́ємъ, зача́ло тк҃и: Вѣ́рою  прїи́де: А҆ллилꙋ́їа, гла́съ д҃: Бж҃е оу҆ши́ма на́шима:  Є҆ѵⷢ҇лїе матѳе́а, зача́ло а҃: Кни́га родства̀ і҆и҃са  хрⷭ҇та̀: Рѧ́дъ же недѣ́ли ѡ҆ставлѧ́етсѧ. Прича́стенъ:  Хвали́те гдⷭ҇а: Дрꙋгі́й: Ра́дꙋйтесѧ: 
[зрѝ]комм. Подоба́етъ вѣ́дати ѡ҆ часѣ́хъ въ  на́вечерїи ржⷭ҇тва̀ хрⷭ҇то́ва. 
А҆́ще слꙋчи́тсѧ ржⷭ҇тво̀ хрⷭ҇то́во въ недѣ́лю, и҆лѝ въ  понедѣ́льникъ, часы̀ пое́мъ пре́жде въ пѧто́къ. А҆́ще ли  ржⷭ҇тво̀ хрⷭ҇то́во во вто́рникъ, въ сре́дꙋ, въ четверто́къ,  въ пѧто́къ и҆ въ сꙋббѡ́тꙋ, часы̀ пое́мъ въ на́вечерїи. 
комм. Послѣ́дованїе часѡ́въ пѣва́емыхъ въ  на́вечерїи ржⷭ҇тва̀ хрⷭ҇то́ва. 
Въ нача́лѣ втора́гѡ часа̀ зна́менꙋетъ въ кампа́нъ. И҆  (с. рѯ҃и ѡ҆б.) собра́вшымсѧ во хра́мъ, ѡ҆блачи́тсѧ і҆ере́й  въ фелѡ́нь, дїа́конъ же въ стїха́рь. И҆ поставлѧ́етъ  параекклисїа́рхъ а҆нало́гїй оу҆кра́шенъ прѧ́мѡ ца́рскихъ  вра́тъ, и҆ вжига́етъ свѣщꙋ̀ на свѣ́щницѣ. І҆ере́й же  и҆схо́дитъ со є҆ѵⷢ҇лїемъ во хра́мъ, и҆лѝ въ трапе́зꙋ,  ца́рскими враты̀, предходѧ́щꙋ є҆мꙋ̀ дїа́конꙋ съ кади́ломъ:  и҆ полага́етъ і҆ере́й ст҃о́е є҆ѵⷢ҇лїе на а҆нало́гѣ, и҆  ста́въ пред̾ а҆нало́гомъ, твори́тъ нача́ло по ѻ҆бы́чаю. И҆  по нача́лѣ чте́цъ: Сла́ва тебѣ̀ бж҃е на́шъ, сла́ва тебѣ̀:  и҆ Цр҃ю̀ нбⷭ҇ный, и҆ прѡ́чаѧ. И҆ по возгла́сѣ, кади́тъ  сщ҃е́нникъ ст҃о́е є҆ѵⷢ҇лїе на а҆нало́гїи, ѻ҆́крестъ, и҆  про́чыѧ і҆кѡ́ны, и҆ хра́мъ ве́сь, и҆ настоѧ́телѧ, и҆  бра́тїю. Чте́цъ же чте́тъ ѱало́мъ є҃: Глаго́лы моѧ̑  внꙋшѝ гдⷭ҇и: и҆ м҃д: Ѿры́гнꙋ се́рдце моѐ: и҆ м҃є: Бг҃ъ  на́мъ прибѣ́жище: Сла́ва, и҆ ны́нѣ, А҆ллилꙋ́їа, три́жды.  Гдⷭ҇и поми́лꙋй, три́жды. Сла́ва, тропа́рь предпра́зднства:  Написова́шесѧ и҆ногда̀: И҆ ны́нѣ: Что́ тѧ нарече́мъ: Та́же  тропарѝ пое́мъ по два́жды, творе́нїе сѡфро́нїево, гла́съ  и҃: Виѳлее́ме оу҆гото́висѧ: И҆ в҃-й ли́къ, то́йже тропа́рь  без̾ припѣ́ва. И҆ па́ки а҃-й ли́къ, припѣ́въ: Бг҃ъ ѿ  ю҆́га прїи́детъ: Та́же тропа́рь, гла́съ г҃: Ны́нѣ  прⷪ҇ро́ческое: И҆ в҃-й ли́къ, припѣ́въ: Гдⷭ҇и, оу҆слы́шахъ  слꙋ́хъ тво́й: И҆ пое́мъ то́йже тропа́рь. И҆ па́ки а҃ ли́къ:  Сла́ва, гла́съ и҃: Сїѧ̑ глаго́летъ і҆ѡ́сифъ: И҆ ны́нѣ,  то́йже тропа́рь. Та́же прокі́менъ, гла́съ д҃: Гдⷭ҇ь речѐ ко  мнѣ̀: сн҃ъ мо́й є҆сѝ ты̀, а҆́зъ дне́сь роди́хъ тѧ̀.  Сті́хъ: Просѝ ѿ менѐ: Та́же паремїа̀: Прⷪ҇ро́чества  мїхе́ина [глⷡ҇а є҃] : Сїѧ̑ глаго́летъ гдⷭ҇ь: А҆по́столъ ко  є҆вре́ємъ, зача́ло т҃г: Многоча́стнѣ: Є҆ѵⷢ҇лїе матѳе́а,  зача́ло в҃: І҆и҃съ хрⷭ҇то́во: Та́же: Стѡпы̀ моѧ̑ напра́ви:  Трист҃о́е: по Ѻ҆́ч҃е на́шъ, конда́къ: Дв҃а дне́сь: Гдⷭ҇и  поми́лꙋй м҃. и҆ мл҃тва: И҆́же на всѧ́кое вре́мѧ: (с. рѯ҃ѳ)  По Чⷭ҇тнѣ́йшꙋю херꙋві̑мъ: і҆ере́й: Бж҃е оу҆ще́дри ны̀:  Та́же мл҃тва: хрⷭ҇тѐ свѣ́те: Та́же пое́мъ ча́съ г҃-й:  Прїиди́те поклони́мсѧ: три́жды. ѱало́мъ ѯ҃ѕ: Бж҃е  оу҆ще́дри ны̀: Ѱало́мъ п҃ѕ: Ѡ҆снова̑нїѧ є҆гѡ̀: ѱало́мъ  н҃: Поми́лꙋй мѧ̀ бж҃е: Сла́ва, и҆ ны́нѣ, А҆ллилꙋ́їа,  три́жды: Гдⷭ҇и поми́лꙋй, три́жды. Сла́ва, тропа́рь,  предпра́зднства: Написова́шесѧ: И҆ ны́нѣ: Бцⷣе, ты̀ є҆сѝ  лоза̀: Та́же тропа́рь, гла́съ ѕ҃, без̾ припѣ́ва: Се́й бг҃ъ  на́шъ: и҆ в҃-й ли́къ, то́йже тропа́рь без̾ припѣ́ва. И҆  па́ки а҃-й ли́къ, припѣ́въ: Бг҃ъ ѿ ю҆́га: И҆ тропа́рь,  гла́съ и҃: Пре́жде ржⷭ҇тва̀: И҆ в҃-й ли́къ, припѣ́въ:  Гдⷭ҇и, оу҆слы́шахъ: И҆ па́ки то́йже тропа́рь. Та́же:  Сла́ва, гла́съ г҃: І҆ѡ́сифе, рцы̀ на́мъ: И҆ ны́нѣ, то́йже.  Посе́мъ: прокі́менъ, гла́съ д҃: Ѻ҆троча̀ роди́сѧ на́мъ,  сн҃ъ, и҆ даде́сѧ на́мъ. Сті́хъ: Є҆гѡ́же нача́льство бы́сть  на ра́мѣ є҆гѡ̀. Та́же паремїа̀: Прⷪ҇ро́чества і҆еремі́ина  [глⷡ҇а г҃] Се́й бг҃ъ на́шъ: Та́же, а҆по́столъ къ гала́тѡмъ,  зача́ло с҃и: Пре́жде прише́ствїѧ вѣ́ры: Є҆ѵⷢ҇лїе лꙋкѝ,  зача́ло є҃: Во дне́хъ ѻ҆́нѣхъ, и҆зы́де повелѣ́нїе:  Посе́мъ: Гдⷭ҇ь бг҃ъ бл҃гослове́нъ: По Ѻ҆́ч҃е на́шъ,  конда́къ: Дв҃а дне́сь: Гдⷭ҇и поми́лꙋй, м҃. и҆ мл҃тва. По  Чⷭ҇тнѣ́йшꙋю, і҆ере́й: Мл҃твами ст҃ы́хъ ѻ҆тє́цъ: Та́же  мл҃тва: Влⷣко бж҃е ѻ҆́ч҃е: [зрѝ] На г҃-мъ, и҆ ѕ҃-мъ  часѣ̀ кади́тъ дїа́конъ є҆ѵⷢ҇лїе, и҆ і҆кѡ́ны, и҆  настоѧ́телѧ, и҆ ли́ки то́кмѡ. Посе́мъ глаго́лемъ ча́съ ѕ҃-й:  Прїиди́те поклони́мсѧ: три́жды. ѱало́мъ ѻ҃а: Бж҃е, сꙋ́дъ  тво́й царе́ви: ѱало́мъ рл҃а: Помѧнѝ гдⷭ҇и дв҃да:  ѱало́мъ ч҃: Живы́й въ по́мощи: Сла́ва, и҆ ны́нѣ,  А҆ллилꙋ́їа, три́жды. Гдⷭ҇и поми́лꙋй, три́жды. Сла́ва,  тропа́рь: Написова́шесѧ и҆ногда̀: И҆ ны́нѣ, бг҃оро́диченъ:  Ꙗ҆́кѡ не и҆́мамы: Та́же тропа́рь, гла́съ а҃, без̾  припѣ́ва. Прїиди́те вѣ́рнїи: И҆ в҃-й ли́къ то́йже  тропа́рь. И҆ па́ки а҃-й ли́къ, припѣ́въ: (с. рѯ҃ѳ ѡ҆б.)  Бг҃ъ ѿ ю҆́га прїи́детъ: Тропа́рь, гла́съ д҃: Слы́ши нб҃о:  И҆ в҃-й ли́къ, припѣ́въ: Гдⷭ҇и оу҆слы́шахъ: И҆ па́ки  то́йже тропа́рь. Та́же: Сла́ва, гла́съ є҃: Прїиди́те  хрⷭ҇тоно́снїи лю́дїе: И҆ ны́нѣ, то́йже. Посе́мъ прокі́менъ,  гла́съ д҃: И҆з̾ чре́ва пре́жде денни́цы: Сті́хъ: Речѐ  гдⷭ҇ь гдⷭ҇еви моемꙋ̀: Та́же паремїа̀: Прⷪ҇ро́чества  и҆са́їина [глⷡ҇а з҃] : Приложѝ гдⷭ҇ь глаго́лати ко а҆ха́зꙋ:  Та́же а҆по́столъ ко є҆вре́ємъ, зача́ло т҃д: Въ нача́лѣ  ты̀ гдⷭ҇и зе́млю ѡ҆снова́лъ є҆сѝ: Є҆ѵⷢ҇лїе матѳе́а,  зача́ло г҃: І҆и҃сꙋ ро́ждшꙋсѧ: Посе́мъ: Ско́рѡ да предварѧ́тъ  ны̀: По Ѻ҆́ч҃е на́шъ, конда́къ: Дв҃а дне́сь: Гдⷭ҇и  поми́лꙋй, м҃. и҆ мл҃тва. По Чⷭ҇тнѣ́йшꙋю херꙋві̑мъ: і҆ере́й:  Мл҃твами ст҃ы́хъ ѻ҆тє́цъ: Та́же мл҃тва васі́лїа вели́кагѡ:  Бж҃е и҆ гдⷭ҇и си́лъ: Та́же, ча́съ ѳ҃: Прїиди́те поклони́мсѧ:  три́жды. ѱало́мъ р҃ѳ: Речѐ гдⷭ҇ь гдⷭ҇еви моемꙋ̀:  ѱало́мъ р҃і: И҆сповѣ́мсѧ тебѣ̀ гдⷭ҇и всѣ́мъ се́рдцемъ:  ѱало́мъ п҃є: Приклонѝ гдⷭ҇и оу҆́хо твоѐ: Сла́ва, и҆  ны́нѣ, А҆ллилꙋ́їа, три́жды. Гдⷭ҇и поми́лꙋй, три́жды.  Сла́ва, тропа́рь предпра́зднства: Написова́шесѧ и҆ногда̀: И҆  ны́нѣ: И҆́же на́съ ра́ди: Та́же тропа́рь, гла́съ з҃, без̾  припѣ́ва: Оу҆дивлѧ́шесѧ и҆́рѡдъ: И҆ в҃-й ли́къ то́йже  тропа́рь без̾ припѣ́ва. И҆ па́ки а҃-й ли́къ, припѣ́въ:  Бг҃ъ ѿ ю҆́га прїи́детъ: И҆ тропа́рь, гла́съ в҃: Є҆гда̀  і҆ѡ́сифъ дв҃о: И҆ в҃-й ли́къ, припѣ́въ: Гдⷭ҇и оу҆слы́шахъ:  И҆ па́ки то́йже тропа́рь. Та́же ста́въ средѝ це́ркве  дїа́конъ чте́тъ велегла́снѡ стїхи́рꙋ сїю̀: Дне́сь ражда́етсѧ  ѿ дв҃ы: И҆ пото́мъ сла́витъ і҆мпера́тора и҆ сѷно́дъ,  и҆ настоѧ́телѧ по ѻ҆бы́чаю велегла́снѡ. Послѣди́ же,  совокꙋ́пльшесѧ ѻ҆́ба ли̑ка пою́тъ: Сла́ва, и҆ ны́нѣ,  тꙋ́южде стїхи́рꙋ, Посе́мъ прокі́менъ: гла́съ д҃: Ма́ти  сїѡ́нъ рече́тъ человѣ́къ: Сті́хъ: Ѡ҆снова̑нїѧ є҆гѡ̀:  Та́же, паремїа̀: Прⷪ҇ро́чества и҆са́їина [глⷡ҇а ѳ҃] :  Ѻ҆троча̀ роди́сѧ на́мъ: Та́же а҆по́столъ ко є҆вре́ємъ,  зача́ло т҃ѕ: Ст҃ѧ́й (с. р҃ѻ) и҆ ѡ҆сщ҃а́емїи: Є҆ѵⷢ҇лїе  матѳе́а, зача́ло д҃: Ѿше́дшымъ волхвѡ́мъ: Посе́мъ: Не  преда́ждь на́съ: По Ѻ҆́ч҃е на́шъ, конда́къ: Дв҃а дне́сь:  Гдⷭ҇и поми́лꙋй м҃. и҆ мл҃тва. По Чⷭ҇тнѣ́йшꙋю херꙋві̑мъ:  і҆ере́й: Мл҃твами ст҃ы́хъ ѻ҆тє́цъ: Та́же мл҃тва васі́лїа  вели́кагѡ: Влⷣко гдⷭ҇и і҆и҃се хрⷭ҇тѐ: [зрѝ] [На ѳ҃-мъ  часѣ̀ кади́тъ ве́сь хра́мъ, ꙗ҆́коже на а҃-мъ.] И҆  Бл҃гословѝ дꙋшѐ моѧ̀ гдⷭ҇а: Сла́ва: Хвалѝ дꙋшѐ моѧ̀  гдⷭ҇а: И҆ ны́нѣ: Є҆диноро́дный сн҃е: И҆ Во црⷭ҇твїи  твое́мъ помѧнѝ на́съ гдⷭ҇и: Сла́ва, и҆ ны́нѣ: Помѧнѝ  на́съ гдⷭ҇и: Ѡ҆сла́би, ѡ҆ста́ви: По Ѻ҆́ч҃е на́шъ, конда́къ:  Дв҃а дне́сь превѣ́чное сло́во: Гдⷭ҇и поми́лꙋй, м҃. и҆  мл҃тва: Всест҃а́ѧ трⷪ҇це: Та́же, Досто́йно є҆́сть: и҆  ѿпꙋ́стъ. и҆ быва́етъ росхо́дъ, до часа̀ вече́рнѧгѡ.  Вече́рнѧ же быва́етъ съ лїтꙋргі́ею васі́лїа вели́кагѡ во  своѐ вре́мѧ. 
[зрѝ] Подоба́етъ вѣ́дати: А҆́ще въ сꙋббѡ́тꙋ, и҆лѝ въ  недѣ́лю бꙋ́детъ на́вечерїе, лїтꙋргі́а златоꙋ́стова пое́тсѧ:  вели́кагѡ же васі́лїа лїтꙋргі́а пое́тсѧ на са́мый  пра́здникъ. Та́кожде твори́мъ и҆ на пра́здникъ ст҃ы́хъ  бг҃оѧвле́нїй. Блюдѝ, ꙗ҆́кѡ є҆гда̀ нѣ́сть сꙋббѡ́ты, и҆лѝ  недѣ́ли въ на́вечерїе, тогда̀ быва́етъ лїтꙋргі́а васі́лїа  вели́кагѡ: а҆ въ де́нь пра́здника Си́це же и҆ въ пра́здникъ  бг҃оѧвле́нїй. 
Вѣ́домо же бꙋ́ди: А҆́ще слꙋчи́тсѧ ржⷭ҇тво̀ хрⷭ҇то́во  и҆лѝ бг҃оѧвле́нїе въ недѣ́лю, воскрⷭ҇но ничто́же пое́мъ. 
к҃є. 🕀 Є҆́же по пло́ти ржⷭ҇тво̀ гдⷭ҇а бг҃а и҆  сп҃са на́шегѡ і҆и҃са хрⷭ҇та̀: И҆ воспомина́нїе и҆збавле́нїѧ  цр҃кве и҆ держа́вы рѡссі́йскїѧ ѿ наше́ствїѧ га́ллѡвъ, и҆  съ ни́ми два́десѧти ꙗ҆зы̑къ. 
(с. р҃ѻ ѡ҆б.) 
При часѣ̀ з҃-мъ днѐ, оу҆дарѧ́етъ въ вели́кїй  кампа́нъ, и҆ во всѧ̑ тѧ̑жкаѧ: и҆ собра́вшымсѧ во хра́мъ,  начина́емъ вече́рню, по ѻ҆бы́чаю. Дїа́конъ глаго́летъ:  Бл҃гословѝ влⷣко. І҆ере́й: Бл҃гослове́но црⷭ҇тво ѻ҆ц҃а̀  и҆ сн҃а, и҆ ст҃а́гѡ дх҃а: И҆ по а҆ми́нѣ, предстоѧ́тель:  Цр҃ю̀ нбⷭ҇ный: трист҃о́е. и҆ по Ѻ҆́ч҃е на́шъ, гдⷭ҇и  поми́лꙋй, в҃і. Сла́ва, и҆ ны́нѣ: Прїиди́те поклони́мсѧ:  три́жды. ѱало́мъ, Бл҃гословѝ дꙋшѐ моѧ̀ гдⷭ҇а: Посе́мъ  дїа́конъ глаго́летъ є҆ктенїю̀ вели́кꙋю. А҆́ще же въ  сꙋббѡ́тꙋ ве́чера, пое́мъ: Бл҃же́нъ мꙋ́жъ: каѳі́смꙋ ве́чера,  пое́мъ а҃-й а҆нтїфѡ́нъ. А҆́ще ли и҆́нъ де́нь, стїхоло́гїа не  быва́етъ. но по є҆ктєнїѝ а҆́бїе пое́мъ: Гдⷭ҇и воззва́хъ  къ тебѣ̀: на гла́съ в҃: і҆ере́й же твори́тъ проскомі́дїю.  та́же дїа́конъ кади́тъ хра́мъ по ѻ҆бы́чаю. Ли́кове же  пою́тъ стїхи̑ры пра́здника, на и҃, гла́съ в҃. Самогла́сны:  Прїиди́те возра́дꙋемсѧ: Сла́ва, и҆ ны́нѣ, гла́съ то́йже:  А҆́ѵгꙋстꙋ є҆динонача́льствꙋющꙋ на землѝ: И҆ быва́етъ  вхо́дъ со є҆ѵⷢ҇лїемъ. Свѣ́те ти́хїй: Прокі́менъ днѐ.  А҆́ще же въ пѧто́къ ве́чера, пое́мъ прокі́менъ вели́кїй:  Кто̀ бг҃ъ ве́лїй: со стїхѝ є҆гѡ̀. И҆ чтє́нїѧ пра́здника,  по чи́нꙋ и҆́хъ. Посредѝ чте́нїѧ, тропа́рь со стїхѝ є҆гѡ̀,  пое́мъ на ѻ҆́ба ли̑ка. По сконча́нїи же чте́нїѧ, є҆ктенїа̀  ма́лаѧ, и҆ возгла́съ: Ꙗ҆́кѡ ст҃ъ є҆сѝ бж҃е на́шъ: и҆ по  возгла́сѣ, трист҃о́е. Та́же прокі́менъ, гла́съ а҃: Гдⷭ҇ь  речѐ ко мнѣ̀: сн҃ъ мо́й є҆сѝ ты̀, а҆́зъ дне́сь роди́хъ  тѧ̀. Сті́хъ: Просѝ ѿ менѐ, и҆ да́мъ тѝ ꙗ҆зы́ки  достоѧ́нїе твоѐ. А҆по́столъ ко є҆вре́ємъ, зача́ло т҃г:  Многоча́стнѣ и҆ многоѡбра́знѣ: А҆ллилꙋ́їа, гла́съ є҃:  Речѐ гдⷭ҇ь гдⷭ҇еви моемꙋ̀: Сті́хъ: Же́злъ си́лы по́слетъ  тѝ гдⷭ҇ь ѿ сїѡ́на: Сті́хъ: И҆з̾ чре́ва пре́жде денни́цы  роди́хъ тѧ̀: Є҆ѵⷢ҇лїе лꙋкѝ, зача́ло є҃: И҆зы́де (с.  рѻ҃а) повелѣ́нїе ѿ ке́сарѧ а҆́ѵгꙋста: И҆ по рѧ́дꙋ  бж҃е́ственнаѧ лїтꙋргі́а вели́кагѡ васі́лїа. [зрѝ] За  досто́йно, пое́мъ: Ѡ҆ тебѣ̀ ра́дꙋетсѧ: Прича́стенъ  є҆ди́нъ: Хвали́те гдⷭ҇а съ нб҃съ: А҆ллилꙋ́їа, три́жды. По  ѿпꙋ́стѣ же вжига́етъ параекклисїа́рхъ свѣ́щникъ, и҆  поставлѧ́етъ є҆го̀ средѝ цр҃кве. Кли́рїцы же ста́вше  ѻ҆́ба ли̑ка вкꙋ́пѣ, пою́тъ возгла́снѡ: 
Тропа́рь пра́здника, гла́съ д҃: 
Ржⷭ҇тво̀ твоѐ хрⷭ҇тѐ бж҃е на́шъ, возсїѧ̀ мі́рови  свѣ́тъ ра́зꙋма: въ не́мъ бо ѕвѣзда́мъ слꙋжа́щїи ѕвѣздо́ю  оу҆ча́хꙋсѧ, тебѣ̀ кла́нѧтисѧ сл҃нцꙋ пра́вды, и҆ тебѐ  вѣ́дѣти съ высоты̀ восто́ка: гдⷭ҇и сла́ва тебѣ̀. 
Сла́ва, и҆ ны́нѣ, конда́къ, гла́съ г҃: 
Дв҃а дне́сь пресꙋ́щественнаго ражда́етъ, и҆ землѧ̀  верте́пъ непристꙋ́пномꙋ прино́ситъ, а҆́гг҃ли съ па́стырьми  славосло́вѧтъ, волсви́ же со ѕвѣздо́ю пꙋтеше́ствꙋютъ: на́съ  бо ра́ди роди́сѧ ѻ҆троча̀ мла́до, превѣ́чный бг҃ъ. 
И҆ вхо́димъ въ трапе́зꙋ, и҆ ꙗ҆ди́мъ варе́нїе со  є҆ле́емъ, ры́бы же не ꙗ҆ди́мъ. Вїно́ же пїе́мъ,  бл҃годарѧ́ще бг҃а. 
[зрѝ] Вѣ́стно бꙋ́ди: А҆́ще слꙋчи́тсѧ на́вечерїе  хрⷭ҇то́ва ржⷭ҇тва̀ въ сꙋббѡ́тꙋ и҆лѝ недѣ́лю, по́стъ не  быва́етъ, и҆ тропарѝ црⷭ҇кихъ часѡ́въ со чте́нїѧми въ  сꙋббѡ́тꙋ и҆ въ недѣ́лю не пою́тсѧ: но пое́мъ часы̀ црⷭ҇кїѧ  пре́жде въ пѧто́къ, по ѻ҆бы́чаю, ꙗ҆́коже оу҆каза́сѧ на  рѧдꙋ̀. Глаго́лемъ же Вѣ́рꙋю во є҆ди́наго бг҃а: и҆  ѱало́мъ л҃г, Бл҃гословлю̀ гдⷭ҇а: и҆ ѿпꙋ́стъ. Лїтꙋргі́а  же въ то́й де́нь не быва́етъ: но пое́мъ вече́рню во своѐ  вре́мѧ. Въ сꙋббѡ́тꙋ же и҆ недѣ́лю лїтꙋргі́а быва́етъ во  своѐ вре́мѧ златоꙋ́стагѡ. По ѿпꙋще́нїи же снѣда́емъ по  оу҆ло́мкꙋ хлѣ́ба, и҆ ѿ вїна̀ вкꙋша́емъ ма́лѡ, и҆  ѿхо́димъ въ кє́ллїи своѧ̑. При часѣ́ же з҃-мъ днѐ  начина́емъ вече́рню. А҆́ще ли въ сꙋббѡ́тꙋ ве́чера, пое́мъ,  Бл҃же́нъ мꙋ́жъ: каѳі́смꙋ всю̀. А҆́ще ли въ (с. рѻ҃а ѡ҆б.)  недѣ́лю ве́чера. а҃-й а҆нтїфѡ́нъ. Посе́мъ на Гдⷭ҇и  воззва́хъ. пое́мъ стїхи̑ры на и҃, гла́съ в҃. Самогла́сны:  Прїиди́те возра́дꙋемсѧ: И҆ прѡ́чаѧ. Сла́ва, и҆ ны́нѣ,  гла́съ то́йже: А҆́ѵгꙋстꙋ є҆динонача́льствꙋющꙋ на землѝ:  Вхо́дъ со є҆ѵⷢ҇лїемъ. Свѣ́те ти́хїй: Прокі́менъ днѐ.  А҆́ще въ сꙋббѡ́тꙋ ве́чера, пое́мъ прокі́менъ: Гдⷭ҇ь  воцр҃и́сѧ: И҆ чтє́нїѧ по чи́нꙋ и҆́хъ. По сконча́нїи чте́нїѧ  трист҃о́е не пое́мъ, но быва́етъ по паремїа́хъ є҆ктенїа̀  ма́лаѧ, и҆ по возгла́сѣ, прокі́менъ, гла́съ а҃: Гдⷭ҇ь речѐ  ко мнѣ̀: сн҃ъ мо́й є҆сѝ ты̀: Сті́хъ: Просѝ ѿ менѐ:  А҆по́столъ къ гала́тѡмъ, зача́ло с҃з: По человѣ́кꙋ  глаго́лю: А҆ллилꙋ́їа, гла́съ є҃: Речѐ гдⷭ҇ь гдⷭ҇еви  моемꙋ̀: Сті́хъ: Же́злъ си́лы по́слетъ тѝ гдⷭ҇ь: Сті́хъ:  И҆з̾ чре́ва пре́жде денни́цы роди́хъ тѧ̀: Є҆ѵⷢ҇лїе  матѳе́а, зача́ло н҃г: Подо́бно є҆́сть црⷭ҇твїе нбⷭ҇ное  зе́рнꙋ горꙋ́шичнꙋ: Посе́мъ є҆ктенїа̀: Рце́мъ всѝ: Та́же,  Сподо́би гдⷭ҇и: и҆, И҆спо́лнимъ вече́рнюю: и҆ возгла́съ. И҆  посе́мъ дїа́конъ глаго́летъ: Премꙋ́дрость. Ли́къ:  Бл҃гословѝ. и҆ прѡ́чаѧ по ѻ҆бы́чаю, и҆ ѿпꙋ́стъ. По  ѿпꙋ́стѣ же вжига́емъ свѣ́щникъ средѝ це́ркве, и҆  ста́вше ѻ҆́ба ли̑ка вкꙋ́пѣ, пою́тъ тропа́рь пра́здника.  Сла́ва и҆ ны́нѣ, конда́къ. И҆ вхо́димъ въ трапе́зꙋ и҆  ꙗ҆ди́мъ соверше́ннѡ: ры́бы же не ꙗ҆ди́мъ, но со  древѧнома́слїемъ, и҆ со́чиво ѡ҆бварено̀, и҆лѝ кꙋтїю̀ съ  ме́домъ: и҆спива́емъ же и҆ вїна̀ въ сла́вꙋ бж҃їю: въ  неимꙋ́щихъ же страна́хъ пїе́мъ пи́во. предлага́етсѧ же и҆  чте́нїе: Поꙋче́нїе кѷрі́лла а҆рхїепⷭ҇кпа і҆ерⷭ҇ли́мскагѡ,  є҆мꙋ́же нача́ло: Ꙗ҆́коже оу҆́бѡ во і҆и҃са хрⷭ҇та̀  надѣ́емсѧ: 
[зрѝ] Вѣ́дати подоба́етъ ꙗ҆́кѡ пра́здникъ ржⷭ҇тва̀  хрⷭ҇то́ва въ кі́й де́нь ни слꙋчи́тсѧ, пое́тсѧ повече́рїе  вели́кое си́це: 
Ѡ҆ часѣ̀ і҃-мъ нѡ́щи быва́етъ бла́говѣстъ, и҆ пото́мъ  трезво́нъ во всѧ̑ кампа́ны: і҆ере́й же со дїа́кономъ  ѡ҆бо́лксѧ творѧ́тъ нача́ло, ꙗ҆́коже во всѧ̑ пра́здники  влⷣчни. Дїа́конъ (с. рѻ҃в) глаго́летъ: Бл҃гословѝ влⷣко.  І҆ере́й: Бл҃гослове́нъ бг҃ъ на́шъ: и҆ кадѧ́щꙋ і҆ере́ю,  глаго́лемъ повече́рїе вели́кое ѿ нача́ла: Сла́ва тебѣ̀  бж҃е на́шъ, сла́ва тебѣ̀. Цр҃ю̀ нбⷭ҇ный: Трист҃о́е, и҆  про́чее. Съ на́ми бг҃ъ: пое́мъ съ пѣ́нїемъ. И҆ вмѣ́стѡ  тропаре́й ѻ҆бы́чныхъ: Просвѣтѝ ѻ҆́чи моѝ: глаго́лемъ  тропа́рь пра́здника. И҆ вмѣ́стѡ, Поми́лꙋй на́съ гдⷭ҇и,  поми́лꙋй на́съ: глаго́лемъ конда́къ пра́здника. По Сла́ва въ  вы́шнихъ, быва́етъ лїті́а по ѻ҆бы́чаю. и҆ пое́мъ на лїті́и  стїхи̑ры самогла́сны, гла́съ а҃: Нб҃о и҆ землѧ̀ дне́сь:  Сла́ва, гла́съ є҃: Волсвѝ персі́дстїи: И҆ ны́нѣ, гла́съ  ѕ҃: Ликꙋ́ютъ а҆́гг҃ли: Та́же глаго́летъ і҆ере́й мл҃твы  ѻ҆бы̑чныѧ бдѣ́нїѧ. И҆ па́ки вше́дше во хра́мъ, пое́мъ на  стїхо́внѣ стїхи̑ры, гла́съ в҃: Ве́лїе и҆ пресла́вное чꙋ́до:  Припѣ́въ: И҆з̾ чре́ва пре́жде денни́цы: в҃, Речѐ гдⷭ҇ь  гдⷭ҇еви моемꙋ̀: Припѣва́емъ же си́ми припѣ́вы и҆ до  ѿда́нїѧ пра́здника. Сла́ва, гла́съ д҃. Самогла́сенъ:  Весели́сѧ і҆ерꙋсали́ме: И҆ ны́нѣ, гла́съ то́йже: Въ  верте́пъ всели́лсѧ є҆сѝ: На бл҃гослове́нїи хлѣ́бѡвъ  тропа́рь, гла́съ д҃: Ржⷭ҇тво̀ твоѐ хрⷭ҇тѐ бж҃е на́шъ:  три́жды. пи́санъ въ на́вечерїи по лїтꙋргі́и. Та́же, Бꙋ́ди  и҆́мѧ гдⷭ҇не: три́жды. ѱало́мъ л҃г: Бл҃гословлю̀ гдⷭ҇а: и҆  чте́нїе въ толкова́нїи, є҆́же ѿ матѳе́а, сло́во д҃. На  оу҆́трени, по шестоѱа́лмїи, на Бг҃ъ гдⷭ҇ь, тропа́рь  пра́здника три́жды, и҆ ѻ҆бы̑чныѧ каѳі̑смы. По а҃-й  каѳі́смѣ сѣда́ленъ пра́здника, гла́съ а҃. Подо́бенъ:  Гро́бъ тво́й: Во ꙗ҆́слѣхъ на́съ ра́ди: Сла́ва, и҆ ны́нѣ,  то́йже. и҆ чте́нїе въ толково́мъ є҆ѵⷢ҇лїи златоꙋ́стагѡ,  є҆́же ѿ матѳе́а, ѡ҆ пра́здникѣ. По в҃-й каѳі́смѣ  сѣда́ленъ, гла́съ г҃. Подо́бенъ: Красотѣ̀: Превѣ́чнагѡ:  Сла́ва, и҆ ны́нѣ, то́йже. и҆ чте́мъ въ толково́мъ  златоꙋ́стагѡ. По чте́нїи же даю́тсѧ свѣщы̀ бра́тїѧмъ. По  полѷеле́и сѣда́ленъ, гла́съ д҃. (с. рѻ҃в ѡ҆б.) Подо́бенъ:  Оу҆диви́сѧ і҆ѡ́сифъ: Прїиди́те, ви́димъ вѣ́рнїи: Сла́ва,  и҆ ны́нѣ, то́йже. И҆ чте́мъ сло́во григо́рїа бг҃осло́ва,  є҆гѡ́же нача́ло: Хрⷭ҇то́съ ражда́етсѧ: Степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ то́йже: И҆з̾  чре́ва пре́жде денни́цы: Сті́хъ: Речѐ гдⷭ҇ь гдⷭ҇еви моемꙋ̀:  Всѧ́кое дыха́нїе: Є҆ѵⷢ҇лїе матѳе́а, зача́ло в҃: І҆и҃съ  хрⷭ҇то́во ржⷭ҇тво̀: По н҃-мъ ѱалмѣ̀, вмѣ́стѡ Мл҃твами,  Сла́ва: Всѧ́чєскаѧ дне́сь ра́дости и҆сполнѧ́ютсѧ, хрⷭ҇то́съ  роди́сѧ ѿ дв҃ы. И҆ ны́нѣ, то́йже сті́хъ: коне́цъ,  Хрⷭ҇то́съ роди́сѧ въ виѳлее́мѣ. Поми́лꙋй мѧ̀ бж҃е:  Стїхи́ра, гла́съ ѕ҃: Сла́ва въ вы́шнихъ бг҃ꙋ: Канѡ́на два̀:  Є҆ди́нъ пе́рвагѡ гла́са: творе́нїе кѵ́ръ космы̀, со  і҆рмосо́мъ на и҃: Дрꙋгі́й кѵ́ръ і҆ѡа́нна, со і҆рмосо́мъ, на  и҃ же. Послѣдѝ і҆рмосы̀ ѻ҆бою̀ канѡ́нѡвъ, кі́йждо ли́къ  сво́й і҆рмо́съ. 
По г҃-й пѣ́сни ѵ҆пакоѝ, гла́съ и҃: 
Нача́токъ ꙗ҆зы́кѡвъ, и҆́бо тебѣ̀ принесѐ, лежа́щемꙋ  младе́нцꙋ во ꙗ҆́слехъ, ѕвѣздо́ю волхвы̀ призва́вый, ꙗ҆̀же  и҆ оу҆жаса́ше, не ски́птры и҆ прⷭ҇то́ли, но послѣ́днѧѧ  нищета̀. что́ бо хꙋ́ждшее верте́па; что́ же смире́ншее  пеле́нъ, въ ни́хже просїѧ̀ бжⷭ҇тва̀ твоегѡ̀ бога́тство;  гдⷭ҇и сла́ва тебѣ̀. 
И҆ чте́нїе. По ѕ҃-й пѣ́сни, конда́къ, гла́съ г҃: Дв҃а  дне́сь пресꙋ́щественнаго ражда́етъ: пи́санъ въ на́вечерїи по  лїтꙋргі́и. И҆ і҆́косъ, и҆ чте́мъ про́логъ. На ѳ҃-й пѣ́сни  вжига́ютъ свѣщы̀ бра́тїѧ. Чⷭ҇тнѣ́йшꙋю не пое́мъ, но пое́мъ  припѣ́въ пра́здника: Велича́й дꙋшѐ моѧ̀: и҆ і҆рмо́съ:  Та́инство: Посе́мъ в҃-й ли́къ пое́тъ та́кожде припѣ́въ и҆  і҆рмо́съ: Та́кожде припѣ́вы пою́тъ и҆ къ тропарє́мъ а҃-гѡ  канѡ́на. Посе́мъ а҃-й ли́къ пое́тъ в҃-гѡ канѡ́на припѣ́въ,  и҆ і҆рмо́съ: Люби́ти оу҆́бѡ на́мъ: И҆ в҃-й ли́къ подо́бнѣ  пое́тъ та́кожде припѣ́въ, и҆ і҆рмо́съ: и҆ къ тропарє́мъ  (с. рѻ҃г) в҃-гѡ канѡ́на та́кожде припѣ́въ: и҆ послѣдѝ на  схо́дѣ пою́тъ припѣ́въ а҃-й и҆ і҆рмо́съ. та́же в҃-й  припѣ́въ и҆ і҆рмо́съ. Свѣти́ленъ пра́здника три́жды. На  хвали́техъ стїхи̑ры, гла́съ самогла́сны, на д҃: Весели́тесѧ  првⷣнїи: Сла́ва, гла́съ ѕ҃: Є҆гда̀ вре́мѧ: И҆ ны́нѣ,  гла́съ в҃-й: Дне́сь хрⷭ҇то́съ въ виѳлее́мѣ: Славосло́вїе  вели́кое. По трист҃о́мъ тропа́рь пра́здника. Є҆ктєнїѝ, и҆  ѿпꙋ́стъ. и҆ зна́менꙋетъ и҆гꙋ́менъ ст҃ы́мъ є҆ле́емъ  бра́тїю ѿ ст҃а́гѡ канди́ла, є҆́же пред̾ пра́здничною  і҆кѡ́ною, пою́щымъ на́мъ стїхи́рꙋ самогла́снꙋ пра́здника, и҆  ча́съ а҃-й. На а҃-мъ часѣ̀, тропа́рь пра́здника. По  трист҃о́мъ конда́къ пра́здника, и҆ про́чее, и҆ соверше́нный  ѿпꙋ́стъ. Въ се́й де́нь быва́етъ лїтꙋргі́а пора́нꙋ, трꙋда̀  ра́ди бдѣ́ннагѡ. На лїтꙋргі́и: А҆нтїфѡ́нъ а҃-й: Ѱало́мъ  р҃і, гла́съ в҃: И҆сповѣ́мсѧ тебѣ̀ гдⷭ҇и всѣ́мъ се́рдцемъ  мои́мъ, повѣ́мъ всѧ̑ чꙋдеса̀ твоѧ̑. Припѣ́въ: Мл҃твами  бцⷣы, сп҃се сп҃сѝ на́съ. Сті́хъ в҃-й: Въ совѣ́тѣ  пра́выхъ и҆ со́нмѣ, вє́лїѧ дѣла̀ гдⷭ҇нѧ. Мл҃твами бцⷣы,  сп҃се сп҃сѝ на́съ. Сті́хъ г҃: И҆зы̑скана во всѣ́хъ во́лѧхъ  є҆гѡ̀. Мл҃твами бцⷣы, сп҃се сп҃сѝ на́съ. Сті́хъ д҃:  И҆сповѣ́данїе и҆ великолѣ́пїе дѣ́ло є҆гѡ̀, и҆ пра́вда  є҆гѡ̀ пребыва́етъ въ вѣ́къ вѣ́ка. Мл҃твами бцⷣы, сп҃се  сп҃сѝ на́съ. Та́же ѻ҆́ба ли̑ка: Сла́ва, и҆ ны́нѣ:  Мл҃твами бцⷣы: А҆нтїфѡ́нъ в҃: ѱало́мъ ра҃і, гла́съ в҃:  Бл҃же́нъ мꙋ́жъ боѧ́йсѧ гдⷭ҇а, въ за́повѣдехъ є҆гѡ̀  восхо́щетъ ѕѣлѡ̀. Припѣ́въ: Сп҃си́ ны сн҃е бж҃їй,  рожде́йсѧ ѿ дв҃ы, пою́щыѧ тѝ: а҆ллилꙋ́їа. Сті́хъ в҃:  Си́льно на землѝ бꙋ́детъ сѣ́мѧ є҆гѡ̀: ро́дъ пра́выхъ  бл҃гослови́тсѧ. Сп҃си́ ны сн҃е бж҃їй: Сті́хъ г҃: Сла́ва и҆  бога́тство въ домꙋ̀ є҆гѡ̀, и҆ пра́вда є҆гѡ̀ пребыва́етъ въ  вѣ́къ вѣ́ка. Сп҃си́ ны сн҃е бж҃їй: Сті́хъ д҃: Возсїѧ̀ во  тьмѣ̀ свѣ́тъ пра̑вымъ, млⷭ҇тивъ и҆ ще́дръ и҆ (с. рѻ҃г  ѡ҆б.) првⷣнъ. Сп҃си́ ны сн҃е бж҃їй: Та́же ѻ҆́ба ли̑ка  вкꙋ́пѣ: Сла́ва, и҆ ны́нѣ: Є҆диноро́дный сн҃е и҆ сло́ве  бж҃їй: А҆нтїфѡ́нъ г҃: Ѱало́мъ р҃ѳ, гла́съ д҃: Речѐ гдⷭ҇ь  гдⷭ҇еви моемꙋ̀: сѣдѝ ѡ҆деснꙋ́ю менѐ. Тропа́рь: Ржⷭ҇тво̀  твоѐ хрⷭ҇тѐ бж҃е на́шъ: Сті́хъ в҃: До́ндеже положꙋ̀ врагѝ  твоѧ̑ подно́жїе но́гъ твои́хъ. Тропа́рь: Ржⷭ҇тво̀ твоѐ  хрⷭ҇тѐ бж҃е на́шъ: Сті́хъ г҃: Же́злъ си́лы по́слетъ тѝ  гдⷭ҇ь ѿ сїѡ́на, и҆ гдⷭ҇ьствꙋй посредѣ̀ врагѡ́въ твои́хъ.  Ржⷭ҇тво̀ твоѐ хрⷭ҇тѐ бж҃е на́шъ: Сті́хъ д҃: Съ тобо́ю  нача́ло въ де́нь си́лы твоеѧ̀, во свѣ́тлостехъ ст҃ы́хъ  твои́хъ. Ржⷭ҇тво̀ твоѐ хрⷭ҇тѐ бж҃е на́шъ: Вхо́дное: И҆з̾  чре́ва пре́жде денни́цы роди́хъ тѧ̀, клѧ́тсѧ гдⷭ҇ь и҆ не  раска́етсѧ: ты̀ і҆ере́й во вѣ́къ по чи́нꙋ мелхїседе́ковꙋ.  Тропа́рь высоча́йшимъ гла́сомъ: Ржⷭ҇тво̀ твоѐ хрⷭ҇тѐ бж҃е  на́шъ: Сла́ва, и҆ ны́нѣ: Конда́къ: Дв҃а дне́сь: Вмѣ́стѡ  трист҃а́гѡ: Є҆ли́цы во хрⷭ҇та̀ крⷭ҇ти́стесѧ: Прокі́менъ,  гла́съ и҃: Всѧ̀ землѧ̀ да покло́нитсѧ тебѣ̀, и҆ пое́тъ  тебѣ̀: Сті́хъ: Воскли́кните гдⷭ҇еви всѧ̀ землѧ̀: А҆по́столъ  къ гала́тѡмъ, зача́ло с҃ѳ: Є҆гда̀ прїи́де кончи́на лѣ́та:  А҆ллилꙋ́їа, Гла́съ а҃: Нб҃са̀ повѣ́даютъ сла́вꙋ бж҃їю:  Сті́хъ: Де́нь днѝ ѿрыга́етъ глаго́лъ: Є҆ѵⷢ҇лїе матѳе́а,  зача́ло г҃: І҆и҃сꙋ ро́ждшꙋсѧ: За досто́йно, і҆рмо́съ:  Люби́ти оу҆́бѡ на́мъ: до ѿда́нїѧ. Прича́стенъ:  И҆збавле́нїе посла̀ гдⷭ҇ь лю́демъ свои̑мъ. А҆ллилꙋ́їа:  три́жды. На трапе́зѣ оу҆тѣше́нїе бра́тїи вели́кое, и҆  чте́мъ сло́во златоꙋ́стагѡ, є҆мꙋ́же нача́ло: Дре́вле  оу҆́бѡ патрїа́рхъ: 
А҆́ще пра́здникъ ржⷭ҇тва̀ хрⷭ҇то́ва слꙋчи́тсѧ бы́ти въ  сре́дꙋ, и҆лѝ пѧто́къ: Разрѣша́емъ оу҆́бѡ мїрѧ́не на  мѧ́со, мона́си на сы́ръ и҆ ꙗ҆́ица, и҆ ꙗ҆ди́мъ оу҆́бѡ ѿ  ржⷭ҇тва̀ хрⷭ҇то́ва по всѧ̑ дни̑, до на́вечерїѧ ст҃а́гѡ  бг҃оѧвле́нїѧ. 
(с. рѻ҃д) 
[зрѝ] Разꙋ́мно же бꙋ́ди и҆ ѡ҆ се́мъ, ꙗ҆́кѡ ѿ  хрⷭ҇то́ва ржⷭ҇тва̀ и҆ до ст҃ы́хъ бг҃оѧвле́нїй, ника́коже  по́стъ, ни колѣнопоклонє́нїѧ быва́ютъ, нижѐ въ цр҃кви.  нижѐ въ ке́ллїахъ. 
к҃ѕ. 🕃 Собо́ръ прест҃ы́ѧ бцⷣы: И҆ ст҃а́гѡ  сщ҃енномч҃нка є҆ѵѳѵ́мїа, є҆пⷭ҇кпа сарді́йскагѡ. 
Ве́черъ, каѳі́смы не глаго́лемъ. На Гдⷭ҇и воззва́хъ,  стїхи̑ры пра́здника на ѕ҃, гла́съ в҃: Прїиди́те возра́дꙋемсѧ  гдⷭ҇еви: Сла́ва, и҆ ны́нѣ, гла́съ ѕ҃: Сла́ва въ вы́шнихъ  бг҃ꙋ: Вхо́дъ. Прокі́менъ вели́кїй, гла́съ з҃: Кто̀ бг҃ъ  ве́лїй, ꙗ҆́кѡ бг҃ъ на́шъ; ты̀ є҆сѝ бг҃ъ творѧ́й чꙋдеса̀.  Сті́хъ: Сказа́лъ є҆сѝ въ лю́дехъ си́лꙋ твою̀. Сті́хъ: И҆  Рѣ́хъ, ны́нѣ нача́хъ: Сті́хъ: Помѧнꙋ́хъ дѣла̀ гдⷭ҇нѧ:  Та́же: Кто̀ бг҃ъ ве́лїй: [зрѝ] А҆́ще є҆́сть въ сꙋббѡ́тꙋ  ве́чера, пое́мъ прокі́менъ: Гдⷭ҇ь воцр҃и́сѧ: Со стїхѝ  є҆гѡ̀. Посе́мъ є҆ктєнїѝ. Та́же на стїхо́внѣ стїхи̑ры  пра́здника, гла́съ и҃, самогла́сны: Пресла́вное та́инство:  Припѣ́въ а҃: Речѐ гдⷭ҇ь гдⷭ҇еви моемꙋ̀: в҃: И҆з̾ чре́ва  пре́жде денни́цы: Сїѧ̑ припѣ́вы глаго́лемъ и҆ до ѿда́нїѧ  пра́здника. Сла́ва, и҆ ны́нѣ, гла́съ то́йже: Въ виѳлее́мъ  стеко́шасѧ: Тропа́рь пра́здника: Ржⷭ҇тво̀ твоѐ хрⷭ҇тѐ бж҃е  на́шъ: и҆ ѿпꙋ́стъ. 
комм. Ст҃а́гѡ же є҆ѵѳѵ́мїа слꙋ́жба пое́тсѧ во  и҆́нъ де́нь. 
На повече́рїи, по трист҃о́мъ глаго́лемъ конда́къ бцⷣы  собо́рꙋ: И҆́же пре́жде денни́цы: На полꙋ́нощницѣ глаго́лемъ  каѳі̑смы ѻ҆бы̑чныѧ. По а҃-мъ трист҃о́мъ вмѣ́стѡ, Сѐ  жени́хъ: тропа́рь пра́здника: Ржⷭ҇тво̀ твоѐ хрⷭ҇тѐ бж҃е  на́шъ: По в҃-мъ трист҃о́мъ конда́къ собо́рꙋ бцⷣы, гла́съ  ѕ҃: И҆́же пре́жде денни́цы: Та́же: Гдⷭ҇и поми́лꙋй в҃і, и҆  ѿпꙋ́стъ. мл҃твы же, Помѧнѝ гдⷭ҇и въ наде́жди, не  глаго́лемъ. На оу҆́трени, на Бг҃ъ гдⷭ҇ь, тропа́рь  пра́здника три́жды, (с. рѻ҃д ѡ҆б.) и҆ ѻ҆бы̑чныѧ каѳі̑смы:  и҆ сѣда́льны пра́здника, и҆ чте́мъ сло́во є҆пїфа́нїа,  а҆рхїепі́скопа кѵ́прскагѡ, похвалꙋ̀ прест҃ы́ѧ бцⷣы, на г҃  ча̑сти. Канѡ́ны пра́здника ѻ҆́ба, ꙗ҆́коже на са́мый  пра́здникъ: і҆рмосы̀ ѻ҆бою̀ канѡ́нѡвъ по два́жды: тропарѝ  на в҃і. Катава́сїа, і҆рмосы̀ ѻ҆бою̀ канѡ́нѡвъ. По г҃-й  пѣ́сни конда́къ, и҆ і҆́косъ, и҆ ѵ҆пакоѝ пра́здника. По ѕ҃- й пѣ́сни, 
Конда́къ, гла́съ ѕ҃: 
И҆́же пре́жде денни́цы ѿ ѻ҆ц҃а̀ без̾ мт҃ре  роди́выйсѧ, на землѝ без̾ ѻ҆ц҃а̀ воплоти́сѧ дне́сь и҆з̾  тебѐ: тѣ́мже ѕвѣзда̀ бл҃говѣствꙋ́етъ волхвѡ́мъ, а҆́гг҃ли  же съ па́стырьми пою́тъ несказа́нное ржⷭ҇тво̀ твоѐ  бл҃года́тнаѧ. 
И҆ і҆́косъ, и҆ чте́мъ про́логъ. На ѳ҃-й пѣ́сни,  Чⷭ҇тнѣ́йшꙋю не пое́мъ: но пое́мъ припѣ́вы, ꙗ҆́коже на  са́мый пра́здникъ. Свѣти́ленъ пра́здника, три́жды. На  хвали́техъ, Всѧ́кое дыха́нїе: Стїхи̑ры пра́здника на д҃,  гла́съ д҃, самогла́сны: Весели́тесѧ првⷣнїи: Пи́саны на  пра́здникъ. Сла́ва: гла́съ ѕ҃: Дне́сь неви́димое  є҆стество̀: И҆ ны́нѣ, гла́съ в҃: Дне́сь хрⷭ҇то́съ въ  виѳлее́мѣ: Славосло́вїе вели́кое. По трист҃о́мъ тропа́рь  пра́здника. Є҆ктєнїѝ, и҆ ѿпꙋ́стъ, и҆ ча́съ а҃. На  часѣ́хъ, тропа́рь пра́здника: конда́къ же глаго́лемъ бцⷣы:  И҆́же пре́жде денни́цы: На лїтꙋргі́и, бл҃жє́нна ѿ  канѡ́нѡвъ пра́здника, пѣ́снь г҃-ѧ и҆ ѕ҃-ѧ. По вхо́дѣ:  Сп҃си́ ны сн҃е бж҃їй, рожде́йсѧ ѿ дв҃ы, пою́щыѧ тѝ:  а҆ллилꙋ́їа. Си́це пое́мъ и҆ до ѿда́нїѧ пра́здника.  Тропа́рь пра́здника: Сла́ва, и҆ ны́нѣ, конда́къ: И҆́же  пре́жде денни́цы: Та́же трист҃о́е. Прокі́менъ, гла́съ г҃,  пѣ́снь бцⷣы: Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ  призрѣ̀ на смире́нїе рабы̀ своеѧ̀: А҆по́столъ ко  є҆вре́ємъ, зача́ло т҃ѕ: Ст҃ѧ́й и҆ ѡ҆сщ҃а́емїи: А҆ллилꙋ́їа,  гла́съ и҃: Воскрⷭ҇нѝ гдⷭ҇и въ (с. рѻ҃є) поко́й: Є҆ѵⷢ҇лїе  матѳе́а, зача́ло д҃: Ѿше́дшымъ волхвѡ́мъ: Прича́стенъ:  И҆збавле́нїе посла̀ гдⷭ҇ь лю́демъ свои̑мъ. А҆ллилꙋ́їа,  три́жды. Вѣ́стно бꙋ́ди, ꙗ҆́кѡ въ попра́зднствѣ хрⷭ҇то́ва  ржⷭ҇тва̀ и҆ бг҃оѧвле́нїѧ, повечє́рїѧ пою́тсѧ ма̑лаѧ, без̾  канѡ́на бг҃оро́дична. 
[зрѝ]комм. Подоба́етъ вѣ́дати, ꙗ҆́кѡ а҆́ще  слꙋчи́тсѧ ржⷭ҇тво̀ хрⷭ҇то́во въ недѣ́лю, не соверша́емъ  па́мѧти ст҃ы́хъ бг҃оѻтє́цъ во грѧдꙋ́щꙋю недѣ́лю: зане́же  нача́ло прїѧ́ти і҆аннꙋа́рїю мѣ́сѧцꙋ, и҆ пра́здникъ  хрⷭ҇то́ва ржⷭ҇тва̀ оу҆жѐ ѿда́стсѧ: но соверша́емъ сїю̀  недѣ́лю въ к҃ѕ де́нь деке́мврїа мѣ́сѧца, наꙋ́трїе  пра́здника, въ понедѣ́льникъ. 
Въ недѣ́лю ве́чера, пое́мъ си́це: На Гдⷭ҇и воззва́хъ,  стїхи̑ры на ѕ҃: Пра́здника г҃, гла́съ в҃: Прїиди́те  возра́дꙋемсѧ гдⷭ҇еви: И҆ ст҃ы́хъ г҃, гла́съ а҃. Подо́бенъ:  Нбⷭ҇ныхъ чинѡ́въ: Бг҃оѻтца̀ всѝ: Сла́ва, ст҃ы́хъ, гла́съ  ѕ҃: Па́мѧть соверша́емъ: И҆ ны́нѣ, пра́здника, гла́съ  то́йже: Сла́ва въ вы́шнихъ: Вхо́дъ. Прокі́менъ вели́кїй,  гла́съ з҃: Кто̀ бг҃ъ ве́лїй: со стїхѝ є҆гѡ̀, и҆  є҆ктєнїѝ. На стїхо́внѣ пра́здника, самогла́сны г҃,  гла́съ и҃, съ припѣ́вы и҆́хъ. Сла́ва, гла́съ ѕ҃: Сщ҃е́нныхъ  па́мѧть: И҆ ны́нѣ, пра́здника. Тропа́рь ст҃ы́хъ, гла́съ в҃:  Бл҃говѣствꙋ́й і҆ѡ́сифе: Сла́ва, и҆ ны́нѣ, пра́здника: На  повече́рїи, по трист҃о́мъ, глаго́лемъ конда́къ  бг҃оѻтцє́въ. Сла́ва, и҆ ны́нѣ, бцⷣы: И҆́же пре́жде  денни́цы: На оу҆́трени, на Бг҃ъ гдⷭ҇ь, тропа́рь пра́здника,  два́жды: Сла́ва, ст҃ы́хъ: И҆ ны́нѣ, пра́здника. По  каѳі́смахъ сѣда́льны пра́здника. и҆ чте́мъ во є҆ѵⷢ҇лїи  толково́мъ, недѣ́лю по ржⷭ҇твѣ̀ хрⷭ҇то́вѣ. Канѡ́нъ  пра́здника а҃, со і҆рмосо́мъ на ѕ҃: і҆рмо́съ по два́жды,  тропарѝ на д҃, и҆ дрꙋгі́й канѡ́нъ пра́здника на д҃, и҆ ст҃ы́хъ, на д҃. Катава́сїа, і҆рмосы̀ ѻ҆бою̀ канѡ́нѡвъ. По  г҃-й пѣ́сни, конда́къ бцⷣы, гла́съ ѕ҃: И҆́же пре́жде  денни́цы: И҆ і҆́косъ є҆гѡ̀, и҆ (с. рѻ҃є ѡ҆б.) сѣда́ленъ  ст҃ы́хъ. Сла́ва, и҆ ны́нѣ, пра́здника, и҆ чте́нїе. По ѕ҃-й  пѣ́сни конда́къ ст҃ы́хъ: Весе́лїѧ дне́сь: И҆ і҆́косъ, и҆  чте́мъ про́логъ. На ѳ҃-й пѣ́сни, Чⷭ҇тнѣ́йшꙋю не пое́мъ, но  пое́мъ припѣ́вы пра́здника. Свѣти́ленъ ст҃ы́хъ, два́жды:  Сла́ва, и҆ ны́нѣ, пра́здника. На хвали́техъ стїхи̑ры  пра́здника. на д҃, гла́съ д҃. Самогла́сны. Сла́ва, ст҃ы́хъ,  гла́съ и҃: Кро́вь и҆ ѻ҆́гнь: И҆ ны́нѣ, пра́здника, гла́съ  в҃: Дне́сь хрⷭ҇то́съ: Славосло́вїе вели́кое. По трист҃о́мъ,  тропа́рь ст҃ы́хъ. Сла́ва, и҆ ны́нѣ, пра́здника.  є҆ктєнїѝ, и҆ ѿпꙋ́стъ, и҆ ча́съ а҃-й, и҆ коне́чный  ѿпꙋ́стъ. На часѣ́хъ, тропа́рь пра́здника: Сла́ва,  ст҃ы́хъ: И҆ ны́нѣ, бг҃оро́диченъ часѡ́въ. По ѻ҆́ч҃е на́шъ,  конда́къ бцⷣы: И҆́же пре́жде денни́цы: И҆ ст҃ы́хъ,  конда́къ, премѣнѧ́юще глаго́лемъ. На лїтꙋргі́и, бл҃жє́нна  ѿ канѡ́на пра́здника, пѣ́снь г҃-ѧ, на д҃: и҆ ст҃ы́хъ ѕ҃- ѧ, на д҃. По вхо́дѣ тропа́рь пра́здника, и҆ ст҃ы́хъ.  Сла́ва, конда́къ ст҃ы́хъ: И҆ ны́нѣ, бцⷣы: И҆́же пре́жде  денни́цы: Прокі́менъ, пѣ́снь бцⷣы, гла́съ г҃: Вели́читъ  дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀  своеѧ̀: Дрꙋгі́й ст҃ы́хъ, гла́съ д҃: Ди́венъ бг҃ъ во ст҃ы́хъ  свои́хъ, бг҃ъ і҆и҃левъ. А҆по́столъ ко є҆вре́ємъ, зача́ло  т҃ѕ. Ст҃ѧ́й и҆ ѡ҆сщ҃а́емїи: Дрꙋгі́й а҆по́столъ ст҃ы́хъ, къ  гала́тѡмъ, зача́ло с҃: Сказꙋ́ю ва́мъ бл҃говѣствова́нїе:  А҆ллилꙋ́їа, бцⷣы, гла́съ и҃: Воскрⷭ҇нѝ гдⷭ҇и въ поко́й  тво́й: Сті́хъ: Помѧнѝ гдⷭ҇и дв҃да: Є҆ѵⷢ҇лїе же є҆ди́но,  бцⷣы и҆ ст҃ы́хъ, матѳе́а, зача́ло д҃: Ѿше́дшымъ  волхвѡ́мъ: Прича́стенъ: И҆збавле́нїе посла̀ гдⷭ҇ь лю́демъ  свои̑мъ. Дрꙋгі́й: Ра́дꙋйтесѧ: 
комм. Сꙋббѡ́та по ржⷭ҇твѣ̀ хрⷭ҇то́вѣ: 
На лїтꙋргі́и, прокі́менъ, гла́съ д҃: Помѧнꙋ̀ и҆́мѧ твоѐ  во всѧ́комъ ро́дѣ и҆ ро́дѣ. Сті́хъ: Слы́ши дщѝ и҆ ви́ждь:  А҆по́столъ къ тїмоѳе́ю, зача́ло сп҃и: Гонѝ пра́вдꙋ: (с.  рѻ҃ѕ) Та́же рѧ́дъ. А҆ллилꙋ́їа, гла́съ и҃: Воскрⷭ҇нѝ гдⷭ҇и  въ поко́й тво́й: Є҆ѵⷢ҇лїе матѳе́а, зача́ло м҃ѕ: По і҆и҃сѣ  и҆до́ша наро́ди мно́зи: Та́же рѧ́дъ. Прича́стенъ: Ча́шꙋ  сп҃се́нїѧ прїимꙋ̀: 
🕅комм. Въ недѣ́лю по ржⷭ҇твѣ̀ хрⷭ҇то́вѣ  па́мѧть соверша́емъ ст҃ы́хъ и҆ првⷣныхъ і҆ѡ́сифа  ѡ҆брꙋ́чника, дв҃да цр҃ѧ̀, и҆ і҆а́кѡва бра́та бж҃їѧ. 
Подоба́етъ вѣ́дати, ꙗ҆́кѡ а҆́ще по ржⷭ҇твѣ̀  хрⷭ҇то́вѣ недѣ́лѧ сїѧ̀ слꙋчи́тсѧ въ к҃ѕ, к҃з, к҃и, к҃ѳ и҆  л҃ де́нь. Пое́мъ си́це: Въ сꙋббѡ́тꙋ на ма́лѣй вече́рни, по  ѻ҆бы́чаю. На вели́цѣй вече́рни. По каѳі́смѣ, На Гдⷭ҇и  воззва́хъ, стїхи̑ры воскрⷭ҇ны г҃, и҆ пра́здника д҃, и҆  ст҃ы́хъ г҃, гла́съ а҃. Подо́бенъ: Нбⷭ҇ныхъ чинѡ́въ:  Бг҃оѻтца̀ всѝ восхва́лимъ: Сла́ва, гла́съ ѕ҃: Па́мѧть  соверша́емъ: И҆ ны́нѣ, бг҃оро́диченъ гла́са. Вхо́дъ.  Прокі́менъ днѐ. На лїті́и стїхи̑ры пра́здника, поє́мыѧ на  са́мый пра́здникъ. Сла́ва, и҆ ны́нѣ, пра́здника. На  стїхо́внѣ стїхи̑ры ѻ҆ктѡ́иха, по а҆лфави́тꙋ. Сла́ва,  гла́съ ѕ҃: Сщ҃е́нныхъ па́мѧть: И҆ ны́нѣ, пра́здника. На  бл҃гослове́нїи хлѣ́бѡвъ тропа́рь пра́здника: Ржⷭ҇тво̀ твоѐ  хрⷭ҇тѐ бж҃е на́шъ: два́жды. 
И҆ ст҃ы́хъ тропа́рь є҆ди́ножды, гла́съ в҃: 
Бл҃говѣствꙋ́й і҆ѡ́сифе дв҃дꙋ чꙋдеса̀ бг҃оѻтцꙋ̀, дв҃ꙋ  ви́дѣлъ є҆сѝ ро́ждшꙋю, съ па́стырьми славосло́вилъ  є҆сѝ, съ волхвы̀ поклони́лсѧ є҆сѝ, а҆́гг҃ломъ вѣ́сть  прїе́мъ: молѝ хрⷭ҇та̀ бг҃а сп҃сти́сѧ дꙋша́мъ на́шымъ. 
И҆ чте́нїе. [зрѝ] И҆ и҆дѣ́же нѣ́сть всено́щнагѡ  бдѣ́нїѧ: На повече́рїи, по Досто́йнѣ, и҆ по трист҃о́мъ,  конда́къ бг҃оѻтцє́въ. Сла́ва, и҆ ны́нѣ, пра́здника. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды.  Сла́ва, ст҃ы́хъ: И҆ ны́нѣ, пра́здника. По ѻ҆бы́чныхъ  каѳі́смахъ сѣда́льны воскрⷭ҇ны, съ бг҃оро́дичны и҆́хъ, и҆  чте́нїе во є҆ѵⷢ҇лїи толково́мъ матѳе́а, недѣ́лѧ по  ржⷭ҇твѣ̀ хрⷭ҇то́вѣ. По (с. рѻ҃ѕ ѡ҆б.) непоро́чнахъ,  тропарѝ и҆́хъ, и҆ ѵ҆пакоѝ гла́са. и҆ чте́нїе въ толково́мъ  є҆ѵⷢ҇лїи, недѣ́лѧ рѧ́дъ. Степє́нна, и҆ прокі́менъ гла́са.  Всѧ́кое дыха́нїе: Є҆ѵⷢ҇лїе воскрⷭ҇но. и҆ Воскрⷭ҇нїе  хрⷭ҇то́во: По н҃-мъ ѱалмѣ̀ стїхи́ра воскрⷭ҇на. Канѡ́нъ  воскрⷭ҇нъ, со і҆рмосо́мъ на д҃, и҆ бцⷣы на в҃, и҆  пра́здника на д҃, и҆ бг҃оѻтцє́въ на д҃. [зрѝ] А҆́ще же въ  к҃ѕ-й де́нь, и҆ пое́мъ канѡ́нъ воскрⷭ҇нъ со і҆рмосо́мъ на  д҃, и҆ пра́здника ѻ҆́ба канѡ́на на ѕ҃, и҆ бг҃оѻтцє́въ на  д҃. Катава́сїа пра́здника: Хрⷭ҇то́съ ражда́етсѧ. По г҃-й  пѣ́сни, конда́къ и҆ і҆́косъ пра́здника, и҆ сѣда́ленъ  ст҃ы́хъ, и҆ чте́нїе. По ѕ҃-й пѣ́сни, 
Конда́къ ст҃ы́хъ, гла́съ г҃. Подо́бенъ: Дв҃а дне́сь: 
Весе́лїѧ дне́сь дв҃дъ и҆сполнѧ́етсѧ бж҃е́ственный,  і҆ѡ́сифъ же хвале́нїе со і҆а́кѡвомъ прино́ситъ: вѣне́цъ бо  сро́дствомъ хрⷭ҇то́вымъ прїе́мше ра́дꙋютсѧ, и҆ неизрече́ннѡ  на землѝ ро́ждшагосѧ воспѣва́ютъ и҆ вопїю́тъ: ще́дре  сп҃са́й тебѐ чтꙋ́щыѧ. 
И҆ і҆́косъ, и҆ чте́мъ про́логъ. На ѳ҃-й пѣ́сни пое́мъ  Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, ст҃ы́хъ: И҆  ны́нѣ, пра́здника. На хвали́техъ стїхи̑ры воскрⷭ҇ны, д҃, и҆  пра́здника самогла́сны, д҃: Весели́тесѧ првⷣнїи: съ  припѣ́вы и҆́хъ. Сла́ва, ст҃ы́хъ, гла́съ и҃: Кро́вь и҆  ѻ҆́гнь: И҆ ны́нѣ: Пребл҃гослове́нна є҆сѝ: Славосло́вїе  вели́кое. По трист҃о́мъ тропа́рь воскрⷭ҇нъ, є҆ктєнїѝ, и҆  ѿпꙋ́стъ. Сла́ва, и҆ ны́нѣ, стїхи́ра є҆ѵⷢ҇льскаѧ, и҆  ча́съ а҃-й, и҆ коне́чный ѿпꙋ́стъ. На часѣ́хъ, тропа́рь  воскрⷭ҇нъ. Сла́ва, пра́здника: И҆ ны́нѣ, бг҃оро́диченъ  часѡ́въ, и҆ ст҃ы́хъ тропа́рь, и҆ пра́здника премѣнѧ́юще  глаго́лемъ. По Ѻ҆́ч҃е на́шъ, конда́къ пра́здника, и҆  ст҃ы́хъ премѣнѧ́юще же глаго́лемъ. На лїтꙋргі́и, бл҃жє́нна  гла́са, на д҃: и҆ пра́здника, пѣ́снь рѧдова́ѧ, на д҃: и҆  ст҃ы́хъ, пѣ́снь ѕ҃, на д҃. По вхо́дѣ тропа́рь воскрⷭ҇нъ,  и҆ пра́здника, и҆ ст҃ы́хъ: Сла́ва, конда́къ ст҃ы́хъ: И҆  ны́нѣ, (с. рѻ҃з) пра́здника. Прокі́менъ, гла́са и҆  ст҃ы́хъ, гла́съ д҃: Ди́венъ бг҃ъ во ст҃ы́хъ свои́хъ, бг҃ъ  і҆и҃левъ. А҆по́столъ къ гала́тѡмъ, зача́ло с҃: Сказꙋ́ѧ ва́мъ  бл҃говѣствова́нїе: А҆ллилꙋ́їа, гла́съ д҃: Помѧнѝ гдⷭ҇и  дв҃да: Є҆ѵⷢ҇лїе матѳе́а, зача́ло д҃: Ѿше́дшымъ волхвѡ́мъ:  И҆ пото́мъ рѧ́дъ недѣ́ли. Прича́стенъ, Хвали́те гдⷭ҇а:  Дрꙋгі́й, Ра́дꙋйтесѧ: 
[зрѝ]комм. Оу҆ка́зъ ѡ҆ а҆по́столѣхъ, и҆ ѡ҆  є҆ѵⷢ҇лїахъ, ꙗ҆́же быва́етъ сꙋббѡ́та и҆ недѣ́лѧ по  ржⷭ҇твѣ̀ хрⷭ҇то́вѣ: и҆ дрꙋга́ѧ сꙋббѡ́та и҆ недѣ́лѧ,  пред̾ бг҃оѧвле́нїемъ. 
Подоба́етъ вѣ́дати, ꙗ҆́кѡ а҆́ще слꙋчи́тсѧ ржⷭ҇тво̀  хрⷭ҇то́во въ недѣ́лю, и҆ тогда̀ быва́етъ междꙋ̀ ржⷭ҇тво́мъ  хрⷭ҇то́вымъ, и҆ бг҃оѧвле́нїемъ є҆ди́на сꙋббѡ́та и҆  недѣ́лѧ: и҆ пое́мъ недѣ́лю по ржⷭ҇твѣ̀ хрⷭ҇то́вѣ,  наꙋ́трїе пра́здника ржⷭ҇тва̀ хрⷭ҇то́ва въ понедѣ́льникъ,  деке́мврїа въ к҃ѕ-й де́нь, ꙗ҆́коже оу҆каза́сѧ на рѧдꙋ̀ въ  понедѣ́льникъ, наꙋ́трїи пра́здника. На лїтꙋргі́и, чте́мъ  а҆по́столъ, и҆ є҆ѵⷢ҇лїе недѣ́ли, ꙗ҆́же по ржⷭ҇твѣ̀  хрⷭ҇то́вѣ. А҆ сꙋббѡ́тѣ, ꙗ҆́же по ржⷭ҇твѣ̀ хрⷭ҇то́вѣ,  чте́мъ а҆по́столъ и҆ є҆ѵⷢ҇лїе, въ сꙋббѡ́тꙋ, на ѿда́нїе  пра́здника, ржⷭ҇тва̀ хрⷭ҇то́ва пре́жде, та́же сꙋббѡ́тѣ  пред̾ бг҃оѧвле́нїемъ. Прокі́менъ же, А҆ллилꙋ́їа, и҆  прича́стенъ пра́здника. А҆ въ а҃-й де́нь і҆аннꙋа́рїа,  прокі́менъ, а҆по́столъ и҆ є҆ѵⷢ҇лїе, чте́мъ недѣ́ли пред̾  бг҃оѧвле́нїемъ, ꙗ҆́коже въ настоѧ́щей главѣ̀ въ рѧдꙋ̀  и҆з̾ѧви́тсѧ. 
[зрѝ]комм. А҆́ще ли ржⷭ҇тво̀ хрⷭ҇то́во въ  понедѣ́льникъ: 
И҆ тогда̀ быва́етъ междꙋ̀ ржⷭ҇тво́мъ хрⷭ҇то́вымъ и҆  бг҃оѧвле́нїемъ, сꙋббѡ́та и҆ недѣ́лѧ є҆ди́на: и҆ сꙋббѡ́та  по ржⷭ҇твѣ̀ хрⷭ҇то́вѣ, тогда̀ быва́етъ деке́мврїа въ л҃-й  де́нь. На лїтꙋргі́и, прокі́менъ, а҆по́столъ, А҆ллилꙋ́їа,  є҆ѵⷢ҇лїе, и҆ прича́стенъ, пре́жде чте́мъ сꙋббѡ́тѣ по  ржⷭ҇твѣ̀ хрⷭ҇то́вѣ: та́же а҆по́столъ, и҆ є҆ѵⷢ҇лїе  сꙋббѡ́тѣ пред̾ бг҃оѧвле́нїемъ. (с. рѻ҃з ѡ҆б.) А҆  недѣ́ли, ꙗ҆́же по ржⷭ҇твѣ̀ хрⷭ҇то́вѣ, чте́мъ на  лїтꙋргі́и во ѿда́нїе пра́здника ржⷭ҇тва̀ хрⷭ҇то́ва,  а҆по́столъ, и҆ є҆ѵⷢ҇лїе, ꙗ҆́коже оу҆каза́сѧ на рѧдꙋ̀. А҆  недѣ́ли, ꙗ҆́же пред̾ бг҃оѧвле́нїемъ, прокі́менъ,  а҆по́столъ, А҆ллилꙋ́їа, и҆ є҆ѵⷢ҇лїе, чте́мъ і҆аннꙋа́рїа въ  а҃-й де́нь, ꙗ҆́коже оу҆ка́жетсѧ на рѧдꙋ̀, є҆гда̀  слꙋчи́тсѧ ѡ҆брѣ́занїе и҆ васі́лїа въ недѣ́лю. 
[зрѝ]комм. А҆́ще ли ржⷭ҇тво̀ хрⷭ҇то́во во  вто́рникъ: 
И҆ тогда̀ быва́етъ междꙋ̀ ржⷭ҇тво́мъ хрⷭ҇то́вымъ и҆  бг҃оѧвле́нїемъ двѣ̀ сꙋббѡ́ты, а҆ недѣ́лѧ є҆ди́на, и҆  сꙋббѡ́та, ꙗ҆́же по ржⷭ҇твѣ̀ хрⷭ҇то́вѣ, тогда̀ быва́етъ  деке́мврїа въ к҃ѳ де́нь. На лїтꙋргі́и, прокі́менъ,  а҆по́столъ, А҆ллилꙋ́їа, є҆ѵⷢ҇лїе, и҆ прича́стенъ, пре́жде  сꙋббѡ́тѣ по ржⷭ҇твѣ̀ хрⷭ҇то́вѣ, и҆ пото́мъ младе́нцєвъ.  А҆ недѣ́ли, ꙗ҆́же по ржⷭ҇твѣ̀ хрⷭ҇то́вѣ, пое́мъ слꙋ́жбꙋ  деке́мврїа въ л҃-й де́нь, ꙗ҆́коже оу҆каза́сѧ на рѧдꙋ̀. А҆  недѣ́ли, ꙗ҆́же пред̾ бг҃оѧвле́нїемъ, є҆ѵⷢ҇лїе  оу҆́треннее, и҆ на лїтꙋргі́и прокі́менъ, а҆по́столъ,  А҆ллилꙋ́їа, и҆ є҆ѵⷢ҇лїе чте́мъ пре́жде недѣ́ли пред̾  бг҃оѧвле́нїемъ, і҆аннꙋа́рїа въ л҃-й де́нь: и҆ пото́мъ  ѡ҆брѣ́занїѧ, и҆ васі́лїа є҆ди́но. Прича́стенъ: Хвали́те:  Дрꙋгі́й: Въ па́мѧть: 
[зрѝ]комм. А҆́ще ли ржⷭ҇тво̀ хрⷭ҇то́во въ сре́дꙋ  и҆лѝ въ четверто́къ и҆лѝ въ пѧто́къ: 
И҆ тогда̀ быва́ютъ междꙋ̀ ржⷭ҇тво́мъ хрⷭ҇то́вымъ и҆  бг҃оѧвле́нїемъ двѣ̀ сꙋббѡ́ты, и҆ недѣ́ли: и҆ въ пе́рвꙋю  оу҆́бѡ недѣ́лю чте́тсѧ а҆по́столъ, и҆ є҆ѵⷢ҇лїе сꙋббѡ́тѣ  и҆ недѣ́ли, по ржⷭ҇твѣ̀ хрⷭ҇то́вѣ. А҆ во вторꙋ́ю сꙋббѡ́тꙋ  и҆ недѣ́лю, чте́тсѧ а҆по́столъ и҆ є҆ѵⷢ҇лїе сꙋббѡ́ты и҆  недѣ́ли, ꙗ҆́же пред̾ бг҃оѧвле́нїемъ. 
[зрѝ]комм. А҆́ще ли ржⷭ҇тво̀ хрⷭ҇то́во въ  сꙋббѡ́тꙋ: 
И҆ тогда̀ быва́етъ междꙋ̀ ржⷭ҇тво́мъ хрⷭ҇то́вымъ и҆  бг҃оѧвле́нїемъ, двѣ̀ недѣ́ли, а҆ сꙋббѡ́та є҆ди́на, и҆  недѣ́ли (с. рѻ҃и) ꙗ҆́же по ржⷭ҇твѣ̀ хрⷭ҇то́вѣ пое́мъ  слꙋ́жбꙋ наꙋ́трїе ржⷭ҇тва̀ хрⷭ҇то́ва въ недѣ́лю, ꙗ҆́коже  оу҆каза́сѧ на рѧдꙋ̀. А҆ ѿда́нїе ржⷭ҇тва̀ хрⷭ҇то́ва тогда̀  быва́етъ въ пѧто́къ: и҆ пое́мъ слꙋ́жбꙋ ѿда́нїѧ ржⷭ҇тва̀  хрⷭ҇то́ва, ꙗ҆́коже оу҆каза́сѧ на рѧдꙋ̀. То́чїю на  лїтꙋргі́и, прокі́менъ, А҆ллилꙋ́їа, и҆ прича́стенъ,  пра́здника: а҆по́столъ же и҆ є҆ѵⷢ҇лїе сꙋббѡ́тѣ, по  ржⷭ҇твѣ̀ хрⷭ҇то́вѣ. Въ сꙋббѡ́тꙋ же ꙗ҆́же пред̾  бг҃оѧвле́нїемъ на лїтꙋргі́и а҆по́столъ и҆ є҆ѵⷢ҇лїе чте́мъ,  і҆аннꙋа́рїа въ а҃ де́нь пре́жде ѡ҆брѣ́занїѧ, и҆ пото́мъ  сꙋббѡ́тѣ пред̾ бг҃оѧвле́нїемъ. А҆ наꙋ́трїе въ настоѧ́щꙋю  недѣ́лю на оу҆́трени, є҆ѵⷢ҇лїе чте́мъ пре́жде недѣ́ли  пред̾ просвѣще́нїемъ, и҆ пото́мъ рѧ́дъ недѣ́ли: а҆ на  лїтꙋргі́и прокі́менъ, а҆по́столъ: А҆ллилꙋ́їа, и҆ є҆ѵⷢ҇лїе  пре́жде недѣ́ли пред̾ бг҃оѧвле́нїемъ, та́же ст҃а́гѡ: рѧ́дъ  же чте́мъ под̾ зача́ло, а҆́ще не бꙋ́детъ ѿстꙋ́пки.  Прича́стенъ: Хвали́те гдⷭ҇а съ нб҃съ: и҆ ст҃а́гѡ. 
к҃з. 🕃 Ст҃а́гѡ а҆пⷭ҇ла первомч҃нка и҆ а҆рхїдїа́кона  стефа́на : И҆ прпⷣбнагѡ ѻ҆тца̀ на́шегѡ и҆  и҆сповѣ́дника ѳео́дѡра начерта́ннагѡ, и҆ бра́та  ѳеофа́на творца̀. 
Ве́черъ, ѻ҆бы́чнаѧ каѳі́сма, На Гдⷭ҇и воззва́хъ  стїхи̑ры стефа́на г҃, гла́съ д҃. Подо́бенъ: Ꙗ҆́кѡ до́блѧ:  и҆ прпⷣбнагѡ трѝ: гла́съ и҆ подо́бенъ то́йже. Сла́ва,  стефа́на, гла́съ в҃: Цр҃ю̀ и҆ влⷣцѣ: И҆ ны́нѣ,  пра́здника, гла́съ то́йже: Ве́лїе и҆ пресла́вное чꙋ́до: На  стїхо́внѣ стїхи̑ры пра́здника, гла́съ а҃. Подо́бенъ:  Нбⷭ҇ныхъ чинѡ́въ: съ припѣ́вы и҆́хъ. Сла́ва, ст҃а́гѡ,  гла́съ ѕ҃: Пе́рвый въ мч҃нцѣхъ: И҆ ны́нѣ: пра́здника,  гла́съ то́йже: Ликꙋ́ютъ а҆́гг҃ли: 
Тропа́рь стефа́на, гла́съ д҃: 
По́двигомъ до́брымъ подвиза́лсѧ є҆сѝ, первомч҃нче  хрⷭ҇то́въ и҆ а҆пⷭ҇ле, и҆ мꙋчи́телей ѡ҆бличи́лъ є҆сѝ  нече́стїе. ка́менїемъ бо побїе́нъ (с. рѻ҃и ѡ҆б.) ѿ рꙋ́къ  беззако́нныхъ, вѣне́цъ ѿ ꙗ҆́же свы́ше десни́цы прїѧ́лъ  є҆сѝ, и҆ къ бг҃ꙋ взыва́лъ є҆сѝ, вопїѧ̀: гдⷭ҇и, не  поста́ви и҆̀мъ грѣха̀ сегѡ̀. 
Сла́ва, прпⷣбнагѡ, гла́съ и҃: Правосла́вїѧ наста́вниче:  ѻ҆ктѡ́врїа въ а҃і-й де́нь. И҆ ны́нѣ, пра́здника: Ржⷭ҇тво̀  твоѐ хрⷭ҇тѐ бж҃е на́шъ: и҆ ѿпꙋ́стъ. На оу҆́трени, на  Бг҃ъ гдⷭ҇ь, тропа́рь пра́здника, є҆ди́ножды. и҆ а҆пⷭ҇ла,  є҆ди́ножды. Сла́ва, прпⷣбнагѡ. И҆ ны́нѣ, пра́здника: и҆  ѻ҆бы̑чныѧ каѳі̑смы. По каѳі́смахъ сѣда́льны пра́здника, и҆  чте́нїе. Канѡ́нъ пра́здника, пе́рвый, со і҆рмосо́мъ на ѕ҃,  и҆ стефа́на на д҃, гла́съ є҃: и҆ прпⷣбнагѡ, на д҃, гла́съ  д҃. По г҃-й пѣ́сни конда́къ пра́здника, и҆ і҆́косъ. Та́же  сѣда́ленъ а҆пⷭ҇ла, гла́съ а҃. Сла́ва, прпⷣбнагѡ, гла́съ  г҃. И҆ ны́нѣ, бг҃оро́диченъ: Ржⷭ҇тво̀ безсѣ́менное: По ѕ҃- й пѣ́сни, 
Конда́къ стефа́на, гла́съ г҃. Подо́бенъ: Дв҃а дне́сь: 
Влⷣка вчера̀ на́мъ пло́тїю прихожда́ше, и҆ ра́бъ дне́сь  ѿ пло́ти и҆схожда́ше: вчера̀ ца́рствꙋѧй пло́тїю роди́сѧ,  дне́сь ра́бъ ка́менїемъ. побива́етсѧ: тогѡ̀ ра́ди и҆  скончава́етсѧ первомч҃нкъ, и҆ бж҃е́ственный стефа́нъ. 
И҆ і҆́косъ. По ѳ҃-й пѣ́сни свѣти́ленъ ст҃а́гѡ: Сла́ва  и҆ ны́нѣ пра́здника. На хвали́техъ стїхи̑ры на ѕ҃,  самогла́сны гла́съ а҃. Сла́ва, гла́съ є҃: Первомч҃нче  а҆пⷭ҇ле: И҆ ны́нѣ, пра́здника, гла́съ то́йже: Непостижи́мое  соверша́емое: На стїхо́внѣ стїхи̑ры пра́здника, гла́съ ѕ҃.  Подо́бенъ: А҆́гг҃льскїѧ: съ припѣ́вы и҆́хъ. Сла́ва,  ст҃а́гѡ, гла́съ и҃: Ра́дꙋйсѧ въ гдⷭ҇ѣ, вѣнчено́сче: И҆  ны́нѣ, пра́здника, гла́съ то́йже: Ка́кѡ и҆зрекꙋ̀ вели́кое  та́инство: На лїтꙋргі́и, бл҃жє́нна пра́здника, пѣ́снь а҃-ѧ  на д҃: и҆ ст҃а́гѡ, пѣ́снь г҃-ѧ на д҃. Прокі́менъ  пра́здника: и҆ до ѿда́нїѧ: и҆ а҆пⷭ҇ла, гла́съ и҃: Во всю̀  зе́млю и҆зы́де вѣща́нїе и҆́хъ: Сті́хъ: (с. рѻ҃ѳ) Нб҃са̀  повѣ́даютъ сла́вꙋ бж҃їю. А҆по́столъ дѣѧ́нїй, зача́ло з҃і:  Стефа́нъ и҆спо́лнь вѣ́ры и҆ си́лы: А҆ллилꙋ́їа, гла́съ а҃:  И҆сповѣ́дѧтъ нб҃са̀ чꙋдеса̀ твоѧ̑ гдⷭ҇и. Є҆ѵⷢ҇лїе матѳе́а,  зача́ло п҃з: Человѣ́къ нѣ́кїй бѣ̀ домови́тъ: Прича́стенъ  пра́здника, и҆ до ѿда́нїѧ: и҆ а҆пⷭ҇ла: Во всю̀ зе́млю: 
к҃и. Ст҃ы́хъ двꙋ̀ тьмꙋ̀ мч҃нкъ, въ нїкомиді́и  сожже́нныхъ: 
Стїхи̑ры пра́здника г҃, гла́съ є҃. Подо́бенъ: Ра́дꙋйсѧ:  и҆ мч҃нкѡвъ г҃, гла́съ д҃. Подо́бенъ: Ꙗ҆́кѡ до́блѧ: Сла́ва,  и҆ ны́нѣ, пра́здника, гла́съ є҃: Да веселѧ́тсѧ нб҃са̀: На  стїхо́внѣ стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, гла́съ а҃: Сла́ва въ  вы́шнихъ бг҃ꙋ въ виѳлее́мѣ слы́шꙋ: Тропа́рь ст҃ы́хъ, гла́съ  в҃: Стрⷭ҇тоте́рпцы гдⷭ҇ни: ное́мврїа в҃. Сла́ва, и҆ ны́нѣ,  пра́здника, и҆ ѿпꙋ́стъ. На оу҆́трени, на Бг҃ъ гдⷭ҇ь,  тропа́рь пра́здника, два́жды. Сла́ва, ст҃ы́хъ. И҆ ны́нѣ,  пра́здника, и҆ ѻ҆бы̑чныѧ каѳі̑смы, и҆ сѣда́льны  пра́здника. Канѡ́нъ пра́здника в҃-й со і҆рмосо́мъ на и҃, и҆  мч҃нкѡвъ на д҃, гла́съ а҃. По г҃-й пѣ́сни, 
Конда́къ ст҃ы́хъ, гла́съ в҃. Подо́бенъ: Твє́рдыѧ: 
Тве́рди дꙋше́ю по вѣ́рѣ ст҃і́и, ѻ҆гне́мъ страда́нїе  прїе́мше двѣ̀ тьмѣ̀ страда́лєцъ, вопїю́ще ро́ждшемꙋсѧ ѿ  дв҃ы: прїимѝ всесожжє́нїѧ на̑ша за тѧ̀ ꙗ҆́коже да́ры  пе́рсскихъ царе́й, зла́то и҆ смѵ́рнꙋ, и҆ лїва́нъ,  превѣ́чный бж҃е. 
И҆ сѣда́ленъ, гла́съ а҃. Сла́ва, и҆ ны́нѣ, пра́здника,  гла́съ то́йже. По ѕ҃-й пѣ́сни конда́къ и҆ і҆́косъ  пра́здника. По ѳ҃-й пѣ́сни свѣти́ленъ пра́здника, два́жды.  На стїхо́внѣ стїхи̑ры пра́здника, гла́съ ѕ҃. Подо́бенъ:  А҆́гг҃льскїѧ: Сла́ва, и҆ ны́нѣ, гла́съ а҃: Нб҃о и҆ землѧ̀  дне́сь: На лїтꙋргі́и, (с. рѻ҃ѳ ѡ҆б.) бл҃жє́нна пра́здника,  пѣ́снь д҃-ѧ, и҆ є҃-ѧ, на ѕ҃. Прокі́менъ, гла́съ є҃: Ты̀  гдⷭ҇и сохрани́ши ны̀, и҆ соблюде́ши ны̀: Сті́хъ: Сп҃си́ мѧ  гдⷭ҇и, ꙗ҆́кѡ ѡ҆скꙋдѣ̀ прпⷣбный. А҆по́столъ къ ри́млѧнѡмъ,  зача́ло ч҃ѕ ѿ полꙋ̀: Немощно́е зако́на: А҆ллилꙋ́їа, гла́съ  д҃: Воскли́кните гдⷭ҇еви всѧ̀ землѧ̀: Є҆ѵⷢ҇лїе лꙋкѝ,  зача́ло н҃а ѿ полꙋ̀: Сѐ даю̀ ва́мъ вла́сть: Прича́стенъ:  Ра́дꙋйтесѧ: 
к҃ѳ. Ст҃ы́хъ младе́нцєвъ, четырена́десѧти ты́сѧщъ,  хрⷭ҇та̀ ра́ди и҆збїе́нныхъ ѿ и҆́рѡда въ виѳлее́мѣ  і҆ꙋде́йстѣмъ: И҆ прпⷣбнагѡ ѻ҆тца̀ на́шегѡ марке́лла,  и҆гꙋ́мена ѻ҆би́тели неꙋсыпа́емыхъ. 
Стїхи̑ры младе́нцєвъ г҃, гла́съ д҃. Подо́бенъ: Ꙗ҆́кѡ  до́блѧ: и҆ прпⷣбнагѡ г҃, гла́съ и҆ подо́бенъ то́йже.  Сла́ва, младе́нцєвъ, гла́съ и҃: И҆́рѡдъ пребеззако́нный: И҆  ны́нѣ, пра́здника, гла́съ то́йже: Пресла́вное та́инство: На  стїхо́внѣ стїхи̑ры пра́здника, гла́съ ѕ҃. Подо́бенъ:  Тридне́венъ: Сла́ва, младе́нцєвъ, гла́съ и҃: І҆и҃сꙋ  ро́ждшꙋсѧ: И҆ ны́нѣ, пра́здника, гла́съ то́йже: Гдⷭ҇и въ  виѳлее́мъ: Тропа́рь младе́нцєвъ, гла́съ а҃: Болѣ́зньми  ст҃ы́хъ: ѻ҆ктѡ́врїа въ к҃д. Сла́ва, прпⷣбнагѡ, гла́съ и҃:  Въ тебѣ̀ ѻ҆́тче: ѻ҆ктѡ́врїа въ а҃ де́нь. И҆ ны́нѣ,  пра́здника. На оу҆́трени, на Бг҃ъ гдⷭ҇ь, тропа́рь  пра́здника, є҆ди́ножды, и҆ младе́нцєвъ. Сла́ва,  прпⷣбнагѡ. И҆ ны́нѣ, пра́здника, и҆ ѻ҆бы̑чныѧ каѳі̑смы.  и҆ сѣда́льны пра́здника. Канѡ́нъ пра́здника а҃-й со  і҆рмосо́мъ на ѕ҃, и҆ младе́нцєвъ, на д҃, гла́съ д҃: и҆  прпⷣбнагѡ на д҃, гла́съ ѕ҃. По г҃-й пѣ́сни, конда́къ и҆  і҆́косъ пра́здника, и҆ сѣда́льны младе́нцєвъ, гла́съ д҃.  Сла́ва, прпⷣбнагѡ: И҆ ны́нѣ, пра́здника. По ѕ҃-й пѣ́сни, 
(с. р҃п) 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Ѕвѣзда̀ волхвы̀ посла̀ къ ро́ждшемꙋсѧ, и҆ и҆́рѡдъ  непра́ведное во́инство посла̀ лю́тѡ, оу҆би́ти мнѧ̀ во  ꙗ҆́слехъ, ꙗ҆́кѡ младе́нца лежа́ща. 
И҆ і҆́косъ. По ѳ҃-й пѣ́сни, свѣти́ленъ младе́нцєвъ.  Сла́ва, и҆ ны́нѣ, пра́здника. На хвали́техъ стїхи̑ры  младе́нцєвъ, на д҃, гла́съ а҃: самогла́сны. Сла́ва, гла́съ  є҃. И҆ ны́нѣ, пра́здника. На стїхо́внѣ стїхи̑ры  пра́здника, гла́съ ѕ҃. Подо́бенъ: А҆́гг҃льскїѧ: Сла́ва,  подо́бенъ то́йже: Ны́нѣ на землѝ: И҆ ны́нѣ: Оу҆сты̀  приснопла́менными: На лїтꙋргі́и бл҃жє́нна пра́здника,  пѣ́снь з҃-ѧ, и҆ младе́нцєвъ ѕ҃-ѧ. Прокі́менъ, гла́съ ѕ҃:  Хвали́те ѻ҆́троцы гдⷭ҇а: Сті́хъ: Вселѧ́ѧй непло́довь въ  до́мъ: А҆по́столъ къ корі́нѳѧнѡмъ, зача́ло р҃п: Хрⷭ҇то́съ за  всѧ̑ оу҆́мре: А҆ллилꙋ́їа, гла́съ є҃: Пролїѧ́ша кро́вь  и҆́хъ ꙗ҆́кѡ во́дꙋ: Є҆ѵⷢ҇лїе матѳе́а, зача́ло д҃:  Ѿше́дшымъ волхвѡ́мъ: Прича́стенъ: Ра́дꙋйтесѧ: 
л҃. Ст҃ы́ѧ мч҃нцы а҆нѵ́сїи : И҆ прпⷣбнагѡ  зѡ́тїка пресвѵ́тера, сиротокорми́телѧ. 
Здѣ́ же пое́тсѧ слꙋ́жба и҆ ст҃ы́ѧ мела́нїи. Стїхи̑ры  ст҃ы́ѧ а҆нѵ́сїи г҃, гла́съ д҃. Подо́бенъ: Ꙗ҆́кѡ до́блѧ: и҆  мела́нїи г҃, гла́съ то́йже. Подо́бенъ: Зва́нный свы́ше:  Сла́ва, и҆ ны́нѣ, пра́здника, гла́съ а҃. На стїхо́внѣ  стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Сла́ва, и҆ ны́нѣ, гла́съ а҃. 
[зрѝ] Слꙋ́жба ст҃а́гѡ зѡ́тїка пое́тсѧ на повече́рїи. 
На оу҆́трени, на Бг҃ъ гдⷭ҇ь, тропа́рь пра́здника, и҆  ѻ҆бы̑чныѧ каѳі̑смы, и҆ сѣда́льны пра́здника. Канѡ́нъ  пра́здника, в҃-й со і҆рмосо́мъ на ѕ҃: и҆ ст҃ы́ѧ а҆нѵ́сїи, на  д҃: и҆ мела́нїи, на д҃. По г҃-й пѣ́сни, сѣда́ленъ (с. р҃п  ѡ҆б.) а҆нѵ́сїи, гла́съ д҃: Сла́ва, мела́нїи гла́съ то́йже.  И҆ ны́нѣ, пра́здника, гла́съ то́йже. По ѕ҃-й пѣ́сни,  конда́къ, и҆ і҆́косъ пра́здника, и҆ про́логъ. По ѳ҃-й  пѣ́сни, свѣти́ленъ пра́здника, два́жды. На стїхо́внѣ  стїхи̑ры пра́здника, гла́съ ѕ҃. Подо́бенъ: А҆́гг҃льскїѧ:  Сла́ва, и҆ ны́нѣ: Сл҃нце сн҃е, ка́кѡ тѧ̀ скры́ю: На  лїтꙋргі́и, бл҃жє́нна пра́здника, пѣ́снь и҃, на ѕ҃. 
л҃а. Прпⷣбныѧ мела́нїи ри́млѧныни. 
Слꙋ́жба є҆ѧ̀ написа́сѧ пре́жде въ л҃ де́нь: поне́же въ  л҃а де́нь ѿдае́тсѧ пра́здникъ хрⷭ҇то́ва ржⷭ҇тва̀, и҆  пое́тсѧ слꙋ́жба пра́здника. Ве́черъ, ѻ҆бы́чнаѧ каѳі́сма. На  Гдⷭ҇и воззва́хъ, стїхи̑ры на ѕ҃, поє́мыѧ на са́мый  пра́здникъ. Сла́ва, и҆ ны́нѣ, самогла́сенъ: А҆́ѵгꙋстꙋ  є҆динонача́льствꙋющꙋ: Прокі́менъ днѐ. Вхо́да нѣ́сть.  Паремі́й не чте́мъ. Та́же, Сподо́би гдⷭ҇и: и҆ И҆спо́лнимъ  вече́рнюю мл҃твꙋ: На стїхо́внѣ стїхи̑ры пра́здника, съ  припѣ́вы и҆́хъ. Сла́ва, и҆ ны́нѣ, пра́здника. По Ны́нѣ  ѿпꙋща́еши, по трист҃о́мъ тропа́рь пра́здника є҆ди́ножды.  Та́же є҆ктенїа̀: Поми́лꙋй на́съ бж҃е: и҆ ѿпꙋ́стъ. на  ѿпꙋ́стѣ же глаго́летъ і҆ере́й и҆́мѧ ст҃ы́ѧ. Воꙋ́трїе  полꙋ́нощницꙋ пое́мъ по ѻ҆бы́чаю, съ каѳі́смою, и҆ тропарѝ  ѻ҆бы́чными: и҆ мл҃твꙋ глаго́лемъ, Помѧнѝ гдⷭ҇и въ  наде́жди: и҆ ѿпꙋ́стъ. На оу҆́трени, на Бг҃ъ гдⷭ҇ь,  тропа́рь пра́здника три́жды. По каѳі́смахъ, сѣда́льны  пра́здника: и҆ чте́нїе. Канѡ́нъ пе́рвый, со і҆рмосо́мъ на  и҃: и҆ вторы́й, со і҆рмосо́мъ на ѕ҃: і҆рмосы̀ ѻ҆бою̀  канѡ́нѡвъ по два́жды. Катава́сїа, і҆рмо́съ пое́мъ пе́рвагѡ  канѡ́на, ѻ҆́ба ли̑ка вкꙋ́пѣ. По г҃-й пѣ́сни, ѵ҆пакоѝ. По  ѕ҃ пѣ́сни, конда́къ, и҆ і҆́косъ пра́здника. На ѳ҃ пѣ́сни,  Чⷭ҇тнѣ́йшꙋю не пое́мъ: но пое́мъ припѣ́вы (с. рп҃а)  пра́здника, ꙗ҆́коже на са́мый пра́здникъ. Свѣти́ленъ  пра́здника. Сла́ва, и҆ ны́нѣ то́йже. На хвали́техъ стїхи̑ры  пра́здника, на д҃. Сла́ва, гла́съ ѕ҃: Є҆гда̀ вре́мѧ: И҆  ны́нѣ, гла́съ в҃: Дне́сь хрⷭ҇то́съ въ виѳлее́мѣ:  Славосло́вїе вели́кое. По трист҃о́мъ тропа́рь пра́здника:  є҆ктєнїѝ, и҆ ѿпꙋ́стъ, и҆ ча́съ а҃. На часѣ́хъ  глаго́лемъ тропа́рь и҆ конда́къ пра́здника. На лїтꙋргі́и,  бл҃жє́нна ѻ҆бои́хъ канѡ́нѡвъ пѣ́снь ѳ҃, на и҃:  а҆нтїфѡ́нѡвъ же пра́здника не глаго́лемъ. По вхо́дѣ  тропа́рь пра́здника. Сла́ва, и҆ ны́нѣ, конда́къ пра́здника.  Та́же трист҃о́е. Прокі́менъ, А҆ллилꙋ́їа, и҆ прича́стенъ  пра́здника. А҆по́столъ, и҆ є҆ѵⷢ҇лїе днѐ. 
🕅комм. А҆́ще ли слꙋчи́тсѧ ѿда́нїе  ржⷭ҇тва̀ хрⷭ҇то́ва въ недѣ́лю: 
На ма́лѣй вече́рни, стїхи̑ры воскрⷭ҇ны, и҆ бцⷣы по  ѻ҆бы́чаю. На вели́цѣй вече́рни, каѳі́сма пе́рваѧ: Бл҃же́нъ  мꙋ́жъ: На Гдⷭ҇и воззва́хъ, стїхи̑ры воскрⷭ҇ны г҃, и҆  пра́здника д҃, гла́съ в҃: Прїиди́те возра́дꙋемсѧ гдⷭ҇ви: И҆  ст҃ы́хъ г҃: Сла́ва, ст҃ы́хъ, гла́съ ѕ҃: Па́мѧть соверша́емъ:  И҆ ны́нѣ, пра́здника, гла́съ в҃: А҆́ѵгꙋстꙋ  є҆динонача́льствꙋющꙋ: Вхо́дъ, прокі́менъ днѐ. На лїті́и  стїхи̑ры пра́здника. Сла́ва, гла́съ є҃: Волсвѝ  персі́дстїи: И҆ ны́нѣ, гла́съ ѕ҃: Ликꙋ́ютъ а҆́гг҃ли: На  стїхо́внѣ стїхи̑ры воскрⷭ҇ны. Сла́ва, ст҃ы́хъ, гла́съ ѕ҃:  Сщ҃е́нныхъ па́мѧть: И҆ ны́нѣ, пра́здника. На бл҃гослове́нїи  хлѣ́бѡвъ, тропа́рь: Бцⷣе дв҃о: два́жды. и҆ ст҃ы́хъ  є҆ди́ножды: Бл҃говѣствꙋ́й і҆ѡ́сифе: Та́же, чте́нїе въ  посла́нїихъ а҆по́стольскихъ. На оу҆́трени, на Бг҃ъ гдⷭ҇ь,  тропа́рь воскрⷭ҇нъ, два́жды. Сла́ва, ст҃ы́хъ: И҆ ны́нѣ,  пра́здника. По каѳі́смахъ сѣда́льны воскрⷭ҇ны, и҆  бг҃оро́дичны и҆́хъ. И҆ чте́нїе во є҆ѵⷢ҇лїи толково́мъ,  недѣ́лѧ по ржⷭ҇твѣ̀ хрⷭ҇то́вѣ. Та́же, непоро́чны съ  тропарѝ и҆́хъ: ѵ҆пакоѝ гла́са, и҆ чте́нїе пра́здника.  Степє́нна, и҆ прокі́менъ (с. рп҃а ѡ҆б.) гла́са: и҆ Всѧ́кое  дыха́нїе: Є҆ѵⷢ҇лїе воскрⷭ҇но, и҆ Воскрⷭ҇нїе хрⷭ҇то́во: По  н҃-мъ ѱалмѣ̀ стїхи́ра воскрⷭ҇на. Канѡ́нъ воскрⷭ҇нъ, со  і҆рмосо́мъ на д҃: и҆ ст҃ы́хъ на д҃: и҆ пра́здника ѻ҆́ба  канѡ́на на ѕ҃. Катава́сїа пра́здника, і҆рмо́съ пе́рвагѡ  канѡ́на. По г҃-й пѣ́сни, конда́къ и҆ і҆́косъ ст҃ы́хъ, и҆  сѣда́льны и҆́хъ. Сла́ва, и҆ ны́нѣ, пра́здника, и҆ чте́нїе.  По ѕ҃-й пѣ́сни, конда́къ и҆ і҆́косъ пра́здника. На ѳ҃-й  пѣ́сни, пое́мъ Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва,  ст҃ы́хъ. И҆ ны́нѣ, пра́здника. На хвали́техъ стїхи̑ры  воскрⷭ҇ны д҃: и҆ пра́здника, самогла́сны д҃, гла́съ д҃, съ  припѣ́вы и҆́хъ. Сла́ва, ст҃ы́хъ, гла́съ и҃: Кро́вь и҆  ѻ҆́гнь: И҆ ны́нѣ, Пребл҃гослове́нна є҆сѝ: Славосло́вїе  вели́кое. По трист҃о́мъ тропа́рь воскрⷭ҇нъ: є҆ктєнїѝ, и҆  ѿпꙋ́стъ, и҆ ѡ҆глаше́нїе стꙋді́тово, и҆ ѻ҆бы́чное  и҆схожде́нїе въ притво́ръ. И҆ пое́мъ: Сла́ва, и҆ ны́нѣ,  стїхи́рꙋ є҆ѵⷢ҇льскꙋю, и҆ ча́съ а҃-й. На а҃-мъ часѣ̀,  тропа́рь воскрⷭ҇нъ. Сла́ва, пра́здника. И҆ ны́нѣ,  бг҃оро́диченъ часѡ́въ: По Ѻ҆́ч҃е на́шъ, конда́къ  пра́здника. На г҃ часѣ̀ тропа́рь воскрⷭ҇нъ. Сла́ва,  ст҃ы́хъ: И҆ ны́нѣ, бг҃оро́диченъ часѡ́въ. Кондакѝ  пра́здника, и҆ ст҃ы́хъ, премѣнѧ́юще глаго́лемъ. На  лїтꙋргі́и, бл҃жє́нна гла́са, на д҃, и҆ пра́здника, пе́рвагѡ  канѡ́на пѣ́снь ѳ҃-ѧ, на д҃: и҆ ст҃ы́хъ, пѣ́снь ѕ҃-ѧ, на  д҃. По вхо́дѣ тропа́рь воскрⷭ҇нъ, и҆ пра́здника, и҆  ст҃ы́хъ. Сла́ва, конда́къ ст҃ы́хъ: И҆ ны́нѣ, пра́здника:  Прокі́менъ пра́здника, и҆ ст҃ы́хъ: Ди́венъ бг҃ъ во ст҃ы́хъ  свои́хъ: А҆по́столъ къ гала́тѡмъ, зача́ло с҃: Сказꙋ́ю ва́мъ  бл҃говѣствова́нїе: А҆ллилꙋ́їа пра́здника. Є҆ѵⷢ҇лїе  матѳе́а, зача́ло д҃: Ѿше́дшымъ волхвѡ́мъ: Прича́стенъ:  Хвали́те гдⷭ҇а: Дрꙋгі́й, пра́здника. 
[зрѝ] А҆́ще ли слꙋчи́тсѧ попра́зднство, и҆лѝ ѿда́нїе  ржⷭ҇тва̀ хрⷭ҇то́ва въ сꙋббѡ́тꙋ: 
Въ пѧто́къ ве́чера, на Гдⷭ҇и воззва́хъ, Сла́ва, и҆  ны́нѣ, пра́здника: а҆ бг҃оро́диченъ а҃-й настоѧ́щагѡ гла́са  не пое́мъ. 


(с. тч҃а ѡ҆б.) 
[глⷡ҇а м҃ѳ] ТРІѠ́ДІОНЪ СІ́ЕСТЬ ТРИПѢ́СНЕЦЪ 
съ бг҃омъ ст҃ы́мъ, 
ѡ҆бдержа́й подоба́ющее є҆мꙋ̀ послѣ́дованїе. 
Недѣ́лѧ, въ ню́же чте́тсѧ сщ҃е́нное и҆ ст҃о́е  є҆ѵⷢ҇лїе, при́тчи мытарѧ̀ и҆ фарїсе́а. 
Въ сꙋббѡ́тꙋ ве́чера, на ма́лѣй вече́рни, стїхи̑ры  воскрⷭ҇ны, и҆ бцⷣы по ѻ҆бы́чаю. На вели́цѣй вече́рни, по  предначина́тельномъ ѱалмѣ̀, стїхосло́вимъ: Бл҃же́нъ  мꙋ́жъ: а҃-ю каѳі́смꙋ всю̀. На Гдⷭ҇и воззва́хъ, поста́вимъ  стїхѡ́въ і҃: и҆ пое́мъ ѻ҆смогла́сника стїхи̑ры воскрⷭ҇ны  г҃: и҆ а҆нато́лїєвы д҃: и҆ трїѡ́ди самогла́сны двѣ̀,  повторѧ́юще а҃-ю, гла́съ а҃: Не помо́лимсѧ фарїсе́йски: в҃- ѧ, Фарїсе́й тщесла́вїемъ: Сла́ва, гла́съ и҃: Вседержи́телю  гдⷭ҇и: И҆ ны́нѣ, бг҃оро́диченъ а҃-й настоѧ́щагѡ гла́са. На  лїті́и стїхи́ра хра́ма. Сла́ва, гла́съ г҃: Мытарѧ̀ и҆  фарїсе́а: И҆ ны́нѣ, бг҃оро́диченъ, воскрⷭ҇нъ, въ то́йже  гла́съ. На стїхо́внѣ стїхи̑ры ѻ҆смогла́сника по  а҆лфави́тꙋ. Сла́ва, гла́съ є҃: Ѡ҆тѧгче́нныма ѻ҆чи́ма  мои́ма: И҆ ны́нѣ, бг҃оро́диченъ, въ то́йже гла́съ: Хра́мъ  и҆ две́рь є҆сѝ: Тропа́рь: Бцⷣе дв҃о: глаго́летсѧ три́жды.  и҆ быва́етъ бл҃гослове́нїе хлѣ́бѡвъ, и҆ раздаѧ́нїе: и҆  чте́нїе въ посла́нїихъ а҆пⷭ҇льскихъ. [А҆́ще же нѣ́сть  бдѣ́нїѧ, по Ны́нѣ ѿпꙋща́еши, глаго́лемъ тропа́рь  воскрⷭ҇нъ: Сла́ва, и҆ ны́нѣ, бг҃оро́диченъ є҆гѡ̀. (с.  сч҃в) На повече́рїи, по Досто́йно и҆ по Ѻ҆́ч҃е на́шъ,  конда́къ трїѡ́ди є҆ди́нъ: Си́це глаго́лемъ и҆ въ недѣ́лю  блꙋ́днагѡ, и҆ мѧсопꙋ́стнꙋю, и҆ сыропꙋ́стнꙋю.] 
[зрѝ] Вѣ́домо бꙋ́ди: Ꙗ҆́кѡ послѣ́дованїе  прилꙋчи́вшагѡсѧ ст҃а́гѡ въ недѣ́лю сїю̀, и҆ блꙋ́днагѡ,  пое́мъ въ пѧто́къ на повече́рїи, а҆́ще то́кмѡ не слꙋчи́тсѧ  ко́егѡ вели́кагѡ ст҃а́гѡ па́мѧть. 
На оу҆́трени по шестоѱа́лмїи: Бг҃ъ гдⷭ҇ь, во гла́съ  ѻ҆смогла́сника: и҆ глаго́лемъ тропа́рь воскрⷭ҇нъ, два́жды.  Сла́ва, и҆ ны́нѣ, бг҃оро́диченъ а҃-й: и҆ ѻ҆бы́чное  стїхосло́вїе. сѣда́льны ѻ҆смогла́сника. и҆ чте́нїе въ  толкова́нїихъ є҆ѵⷢ҇лїа лꙋкѝ настоѧ́щагѡ днѐ: Человѣ̑ка  два̀ внидо́ста въ цр҃ковь: и҆ прѡ́чаѧ словеса̀  торже́ствєннаѧ. По непоро́чнахъ тропарѝ: А҆́гг҃льскїй  собо́ръ: ѵ҆пакоѝ, степє́нна и҆ прокі́менъ гла́са. Всѧ́кое  дыха́нїе: и҆ є҆ѵⷢ҇лїе воскрⷭ҇но. Воскрⷭ҇нїе хрⷭ҇то́во:  ѱало́мъ н҃. Сла́ва, гла́съ и҃: Покаѧ́нїѧ ѿве́рзи мѝ  двє́ри: И҆ ны́нѣ, бг҃оро́диченъ: На сп҃се́нїѧ стєзѝ:  Та́же, гла́съ ѕ҃: Поми́лꙋй мѧ̀ бж҃е: Мно́жєства  содѣ́ѧнныхъ: Посе́мъ дїа́конъ, и҆лѝ і҆ере́й глаго́летъ  мл҃твꙋ: Сп҃сѝ бж҃е лю́ди твоѧ̑: мы́ же, Гдⷭ҇и поми́лꙋй:  в҃і. Та́же канѡ́нъ воскрⷭ҇нъ ѻ҆смогла́сника со і҆рмосо́мъ  на д҃: и҆ крⷭ҇товоскрⷭ҇ный на в҃: и҆ бцⷣы на в҃, и҆ трїѡ́ди  на ѕ҃, гла́съ ѕ҃, творе́нїе геѡ́ргїа. Катава́сїа: Ѿве́рзꙋ  оу҆ста̀ моѧ̑: По г҃-й пѣ́сни, сѣда́ленъ гла́съ д҃.  Подо́бенъ: Ско́рѡ предварѝ: Смире́нїе вознесѐ: Сла́ва:  Смире́нїе дре́вле: И҆ ны́нѣ, бг҃оро́диченъ: Ско́рѡ прїимѝ:  По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Воздыха̑нїѧ принесе́мъ мыта̑рскаѧ гдⷭ҇еви, и҆ къ немꙋ̀  пристꙋ́пимъ грѣ́шнїи ꙗ҆́кѡ влⷣцѣ: хо́щетъ бо сп҃се́нїѧ  всѣ́хъ человѣ́кѡвъ. (с. тч҃в ѡ҆б.) ѡ҆ставле́нїе подае́тъ  всѣ̑мъ ка́ющымсѧ: на́съ бо ра́ди воплоти́сѧ бг҃ъ сы́й  ѻ҆ц҃ꙋ̀ собезнача́льный. 
И҆ і҆́косъ. и҆ чте́мъ про́логъ, и҆лѝ сѷнаѯа́рїй.  [зрѝ] [Си́це до́лженствꙋетъ про́логъ пре́жде ꙗ҆́кѡ  ѻ҆бы́чай чита́ти, пото́мъ же сѷнаѯа́рїй трїѡ́ди, да́же  до недѣ́ли всѣ́хъ ст҃ы́хъ.] По ѳ҃-й пѣ́сни,  є҆ѯапостїла́рїй воскрⷭ҇ный: Сла́ва, трїѡ́ди, подо́бенъ:  Со оу҆ченикѝ: Высокорѣ́чїѧ оу҆бѣжи́мъ: И҆ ны́нѣ,  бг҃оро́диченъ. Подо́бенъ: Творе́цъ созда́нїѧ: На хвали́техъ,  ѻ҆смогла́сника д҃: и҆ трїѡ́ди самогла́сны д҃, гла́съ. л҃:  Не помо́лимсѧ фарїсе́йски: и҆ Фарїсе́й тщесла́вїемъ: пи́саны  на вече́рни. и҆ гла́съ г҃, съ припѣ́вы: а҃, Воскрⷭ҇нѝ  гдⷭ҇и бж҃е мо́й: Мытарѧ̀ и҆ фарїсе́а: в҃, И҆сповѣ́мсѧ  тебѣ̀ гдⷭ҇и: Фарїсе́а велехва́льный гла́съ: Сла́ва, гла́съ  и҃: Ѿ дѣ́лъ похвале́ньми: И҆ ны́нѣ: Пребл҃гослове́нна  є҆сѝ: Славосло́вїе вели́кое. По трист҃о́мъ тропа́рь  воскрⷭ҇нъ то́чїю: Є҆ктєнїѝ, и҆ ѿпꙋ́стъ, и҆ ѻ҆бы́чнаѧ  лїті́а въ притво́рѣ, въ не́йже пое́мъ: Сла́ва, и҆ ны́нѣ,  стїхи́рꙋ оу҆́треннюю є҆ѵⷢ҇льскꙋю. И҆ ча́съ а҃-й. На а҃-мъ  часѣ̀, тропа́рь воскрⷭ҇нъ. По трист҃о́мъ, конда́къ трїѡ́ди. 
[зрѝ] Подоба́етъ вѣ́дати: Ꙗ҆́кѡ стїхи̑ры всѧ̑ а҃і  оу҆́трєннїѧ є҆ѵⷢ҇льскїѧ, ѿ сеѧ̀ настоѧ́щїѧ недѣ́ли, и҆  да́же до всѣ́хъ ст҃ы́хъ, на лїті́ахъ оу҆́треннихъ пою́тсѧ  въ притво́рѣ, на Сла́ва, и҆ ны́нѣ. 
[зрѝ] Вѣ́домо же бꙋ́ди: Ꙗ҆́кѡ ѿ сеѧ̀ недѣ́ли  начина́емъ честѝ въ притво́рѣ, по ѿпꙋ́стѣ лїті́и,  ѡ҆глашє́нїѧ ст҃а́гѡ ѻ҆тца̀ на́шегѡ ѳео́дѡра стꙋді́та. И҆  а҆́ще та́мѡ є҆́сть и҆гꙋ́менъ, чтꙋ́тсѧ ѿ негѡ̀: А҆́ще же  нѝ, то̀ ѿ є҆кклисїа́рха, стоѧ́щымъ и҆ со внима́нїемъ  послꙋ́шающымъ бра́тїѧмъ. [По сконча́нїи же чте́нїѧ,  глаго́лемъ тропа́рь прпⷣбнагѡ ѳео́дѡра, гла́съ и҃:  Правосла́вїѧ наста́вниче: (с. тч҃г) без̾ бг҃оро́дична.] и҆  соверше́нный ѿпꙋ́стъ. На лїтꙋргі́и, бл҃жє́нна  ѻ҆смогла́сника на ѕ҃: и҆ трїѡ́ди пѣ́снь ѕ҃-ѧ на д҃. По  вхо́дѣ тропа́рь воскрⷭ҇нъ, и҆ хра́ма бцⷣы, и҆лѝ хра́ма  ст҃а́гѡ. Посе́мъ сла́ва, конда́къ трїѡ́ди: И҆ ны́нѣ, хра́ма  бцⷣы: А҆ и҆дѣ́же нѣ́сть хра́ма бцⷣы, глаго́лемъ Сла́ва,  конда́къ хра́ма ст҃а́гѡ: И҆ ны́нѣ, трїѡ́ди. Хрⷭ҇то́ва же  хра́ма тропарѧ̀ и҆ кондака̀ не глаго́лемъ. Прокі́менъ  гла́са. А҆по́столъ къ тїмоѳе́ю, зача́ло сч҃ѕ: Ча́до  тїмоѳе́е, послѣ́довалъ є҆сѝ моемꙋ̀ оу҆че́нїю: А҆ллилꙋ́їа  гла́са. Є҆ѵⷢ҇лїе лꙋкѝ, зача́ло п҃ѳ: Человѣ̑ка два̀  внидо́ста: Прича́стенъ: Хвали́те гдⷭ҇а съ нб҃съ: [зрѝ]  Вѣ́стно бꙋ́ди, ꙗ҆́кѡ ѿ дне́сь чте́тсѧ а҆по́столъ и҆  є҆ѵⷢ҇лїе, по сꙋббѡ́тамъ, пре́жде рѧ́дъ сꙋббѡ́ты, пото́мъ  ст҃а́гѡ, до недѣ́ли всѣ́хъ ст҃ы́хъ. 
[зрѝ] Подоба́етъ вѣ́дати: ꙗ҆́кѡ въ се́й седми́цѣ  и҆номꙋ́дрствꙋющїи соде́ржатъ по́стъ, глаго́лемый  а҆рцивꙋ́рїевъ. Мы́ же мона́си на кі́йждо де́нь, се́ же въ  сре́дꙋ и҆ пѧто́къ, вкꙋша́емъ сы́ръ и҆ ꙗ҆́ица, въ ѳ҃-й  ча́съ. Мїрѧ́не же ꙗ҆дѧ́тъ мѧ́со, развраща́юще ѻ҆́нѣхъ  велѣ́нїе толи́кїѧ є҆́реси. 
[зрѝ]комм. А҆́ще слꙋчи́тсѧ пра́здникъ срѣ́тенїѧ  гдⷭ҇нѧ въ сꙋббѡ́тꙋ мѧсопꙋ́стнꙋю: 
Слꙋ́жба оу҆ме́ршихъ пое́тсѧ въ гробни́цѣ всѧ̀, ве́черъ  и҆ оу҆́трѡ. А҆́ще ли нѣ́сть гробни́цы, пое́тсѧ въ сїю̀  сꙋббѡ́тꙋ пред̾ недѣ́лею ѡ҆ блꙋ́дномъ, а҆ въ сꙋббѡ́тꙋ  мѧсопꙋ́стнꙋю пое́тсѧ слꙋ́жба пра́здника є҆ди́нагѡ. 
(с. тч҃г ѡ҆б.) 
Недѣ́лѧ, въ ню́же чте́тсѧ сщ҃е́нное и҆ ст҃о́е  є҆ѵⷢ҇лїе, при́тчи блꙋ́днагѡ сы́на. 
Въ сꙋббѡ́тꙋ ве́чера, на ма́лѣй вече́рни, стїхи̑ры  воскрⷭ҇ны, и҆ бцⷣы по ѻ҆бы́чаю. На вели́цѣй вече́рни, по  ѻ҆бы́чномъ стїхосло́вїи, На Гдⷭ҇и воззва́хъ, стїхи̑ры на  ч҃: воскрⷭ҇ны г҃, и҆ а҆нато́лїєвы г҃, и҆ трїѡ́ди д҃,  Повторѧ́юще сїѧ̑, гла́съ а҃: Въ безгрѣ́шнꙋю странꙋ̀:  Позна́имъ бра́тїе: Сла́ва, гла́съ в҃: Ѽ коли́кихъ бла̑гъ  ѻ҆каѧ́нный: И҆ ны́нѣ, бг҃оро́диченъ а҃-й, гла́са: Вхо́дъ.  Свѣ́те ти́хїй: Прокі́менъ: Гдⷭ҇ь воцр҃и́сѧ: На лїті́и по  ѻ҆бы́чаю стїхи́ра хра́ма. Сла́ва, гла́съ д҃: Ꙗ҆́кѡ  блꙋ́дный сы́нъ: И҆ ны́нѣ, При́зри на молє́нїѧ: На  стїхо́внѣ ѻ҆смогла́сника по а҆лфави́тꙋ. Сла́ва, гла́съ ѕ҃:  Ѻ҆те́ческагѡ да́ра расточи́въ бога́тство: И҆ ны́нѣ,  Творе́цъ и҆ и҆зба́витель мо́й: Ѿпꙋсти́тельный: Бцⷣе дв҃о:  три́жды, и҆ про́чее послѣ́дованїе бдѣ́нїѧ, ꙗ҆́кѡ  ѻ҆бы́чнѡ На оу҆́трени, на Бг҃ъ гдⷭ҇ь, тропа́рь воскрⷭ҇нъ  два́жды, и҆ бг҃оро́диченъ. Ѻ҆бы̑чныѧ каѳі̑смы, и҆  сѣда́льны. и҆ чте́нїе въ толкова́нїихъ є҆ѵⷢ҇лїа лꙋкѝ:  при́тча ѡ҆ блꙋ́дномъ сы́нѣ, и҆ прѡ́чаѧ торже́ствєннаѧ  словеса̀, и҆ полѷеле́й: ѻ҆бы̑чныѧ два̀ ѱалма̀.  Припѣва́емъ же къ си̑мъ и҆ тре́тїй ѱало́мъ: На рѣка́хъ  вавѷлѡ́нскихъ, со а҆ллилꙋ́їею кра́сною, и҆ чте́нїе.  Степє́нна, и҆ прокі́менъ гла́са. Всѧ́кое дыха́нїе:  Є҆ѵⷢ҇лїе оу҆́треннее: Та́же, Сла́ва, гла́съ и҃: Покаѧ́нїѧ  ѿве́рзи мѝ двє́ри: И҆ ны́нѣ, бг҃оро́диченъ: Подо́бенъ:  На сп҃се́нїѧ стєзѝ: Та́же гла́съ ѕ҃: Поми́лꙋй мѧ̀ бж҃е:  Мно́жєства содѣ́ѧнныхъ: ꙗ҆́кѡ предписа́сѧ въ недѣ́лю  мытаре́вꙋ. И҆ мл҃тва: Сп҃сѝ бж҃е лю́ди твоѧ̑: (с. тч҃д)  Канѡ́нъ воскрⷭ҇нъ, со і҆рмосо́мъ на д҃: и҆ крⷭ҇товоскрⷭ҇ныхъ  два̀, и҆ бцⷣы два̀: и҆ трїѡ́ди канѡ́нъ, гла́съ в҃, на ѕ҃.  Катава́сїа: Мѡѷсе́йскꙋю пѣ́снь: По г҃-й пѣ́сни,  сѣда́ленъ, гла́съ а҃. Подо́бенъ: Гро́бъ тво́й: Ѡ҆б̾ѧ̑тїѧ  ѻ҆́ч҃а: Сла́ва, то́йже: И҆ ны́нѣ, подо́бенъ:  Безневѣ́стнаѧ чⷭ҇таѧ бцⷣе дв҃о: По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Ѻ҆ч҃ескїѧ сла́вы твоеѧ̀ оу҆дали́хсѧ безꙋ́мнѡ, въ  ѕлы́хъ расточи́въ, є҆́же мѝ пре́далъ є҆сѝ бога́тство.  тѣ́мже тѝ блꙋ́днагѡ гла́съ приношꙋ̀: согрѣши́хъ пред̾  тобо́ю ѻ҆́ч҃е ще́дрый: прїими́ мѧ ка́ющасѧ, и҆ сотвори́ мѧ  ꙗ҆́кѡ є҆ди́наго ѿ нає́мникъ твои́хъ. 
И҆ і҆́косъ, и҆ чте́мъ сѷнаѯа́рїй. По ѳ҃-й пѣ́сни,  є҆ѯапостїла́рїй ѻ҆смогла́сника, та́же настоѧ́щїй  трїѡ́ди: Подо́бенъ: Жєны̀ оу҆слы́шите: Бога́тство є҆́же  мѝ да́лъ є҆сѝ: Сла́ва, и҆́ный. Подо́бенъ: Расточи́хъ  бога́тство: И҆ ны́нѣ, бг҃оро́диченъ. Подо́бенъ: Ст҃а́ѧ мт҃и  дв҃о: На хвали́техъ стїхи̑ры ѻ҆ктѡ́иха воскрⷭ҇ны д҃, и҆  а҆нато́лїевъ а҃: и҆ трїѡ́ди самогла́сны г҃, гла́съ в҃:  Блꙋ́днагѡ гла́съ приноша́ю тѝ гдⷭ҇и: съ припѣ́вы  ѻ҆бы́чными. Сла́ва, гла́съ ѕ҃: Ѻ҆́ч҃е бл҃гі́й: И҆ ны́нѣ,  Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ, є҆ктєнїѝ, и҆ ѿпꙋ́стъ. и҆  ѻ҆бы́чнаѧ лїті́а, на не́йже пое́тсѧ, Сла́ва, и҆ ны́нѣ,  стїхи́ра є҆ѵⷢ҇льскаѧ: и҆ чтꙋ́тсѧ ѡ҆глашє́нїѧ, и҆ ча́съ а҃- й въ притво́рѣ. На часѣ́хъ, глаго́лемъ тропа́рь и҆  конда́къ, ꙗ҆́кѡ предписа́сѧ въ недѣ́лю мытаре́вꙋ: и҆  соверше́нный ѿпꙋ́стъ. На лїтꙋргі́и, бл҃жє́нна ѻ҆ктѡ́иха,  на ѕ҃: и҆ трїѡ́ди пѣ́снь ѕ҃-ѧ, на д҃. По вхо́дѣ тропа́рь,  и҆ конда́къ, глаго́лемъ, ꙗ҆́коже пред̾из̾ѧви́сѧ въ  недѣ́лю мытаре́вꙋ. Прокі́менъ а҆пⷭ҇ла по гла́сꙋ. А҆по́столъ  къ корі́нѳѧнѡмъ, зача́ло рл҃є: Всѧ̑ мѝ лѣ́ть сꙋ́ть:  А҆ллилꙋ́їа гла́са. Є҆ѵⷢ҇лїе (с. тч҃д ѡ҆б.) лꙋкѝ, зача́ло  ѻ҃ѳ: Человѣ́къ нѣ́кїй и҆мѣ̀ два̀ сы́на: Прича́стенъ:  Хвали́те гдⷭ҇а съ нб҃съ: 
[зрѝ] Подоба́етъ вѣ́дати: Ꙗ҆́кѡ въ седми́цѣ  мѧсопꙋ́стной А҆ллилꙋ́їа не пое́мъ, ѡ҆ставлѧ́емъ же и҆  є҆ди́нꙋ каѳі́смꙋ ѱалти́ра ѿ оу҆́трени, и҆ глаго́лемъ  сїю̀ на вече́рни. не пое́тсѧ же и҆ междоча́сїе, и҆ канѡ́нъ  моле́бный прест҃ѣ́й бцⷣѣ пое́мый на повече́рїи: а҆  повече́рїе пое́тсѧ ма́лое. Та́кожде твори́мъ и҆ въ седми́цѣ  сы́рной, ра́звѣ среды̀ и҆ пѧтка̀: но ѡ҆ се́мъ все́мъ та́мѡ,  оу҆ка́за зрѝ. прочита́емъ же въ се́й недѣ́ли въ кі́йлибо  де́нь на оу҆́трени сло́во ст҃а́гѡ мака́рїа, ѡ҆ м҃-цѣ, и҆  н҃-цѣ, є҆гѡ́же нача́ло: Ча́дца моѧ̑, ра́дꙋетсѧ се́рдце  моѐ ва́съ ра́ди: 
Въ сꙋббѡ́тꙋ мѧсопꙋ́стнꙋю па́мѧть соверша́емъ всѣ́хъ  ѿ вѣ́ка оу҆со́пшихъ правосла́вныхъ хрⷭ҇тїа́нъ, ѻ҆тє́цъ  и҆ бра́тїй на́шихъ. 
Въ пѧто́къ ве́чера, по предначина́тельномъ ѱалмѣ̀ и҆  ѻ҆бы́чной каѳі́смѣ, на Гдⷭ҇и воззва́хъ, ста́вимъ стїхѡ́въ  ѕ҃. и҆ пое́мъ ѻ҆ктѡ́иха стїхи̑ры мч҃ничны г҃, настоѧ́щагѡ  гла́са: и҆ трїѡ́ди подо́бны г҃, гла́съ и҃. Подо́бенъ: Во  є҆де́мѣ ра́й: Ѿ вѣ́ка ме́ртвыхъ: Сла́ва, гла́съ и҃:  Пла́чꙋ и҆ рыда́ю: И҆ ны́нѣ, бг҃оро́диченъ а҃-й гла́са.  Вмѣ́стѡ же прокі́мена пое́мъ А҆ллилꙋ́їа, во гла́съ и҃.  Сті́хъ: Бл҃же́ни, ꙗ҆̀же и҆збра́лъ: Сті́хъ: Дꙋ́шы и҆́хъ во  бл҃ги́хъ: На стїхо́внѣ мч҃нченъ гла́са, и҆ два̀ ме́ртвена  і҆ѡа́нна дамаскина̀. Припѣ́вы же припѣва́емъ  вышеречє́нныѧ: Бл҃же́ни ꙗ҆̀же и҆збра́лъ: и҆, дꙋ́шы и҆́хъ  во бл҃ги́хъ: (с. тч҃є) Сла́ва, гла́съ ѕ҃: Нача́токъ мѝ и҆  соста́въ: И҆ ны́нѣ, гла́съ то́йже: Мл҃твами ро́ждшїѧ тѧ̀  хрⷭ҇тѐ: Ны́нѣ ѿпꙋща́еши: 
Тропа́рь, гла́съ и҃: 
Глꙋбино́ю мꙋ́дрости человѣколю́бнѡ всѧ̑ стро́ѧй, и҆  поле́зное всѣ̑мъ подава́ѧй, є҆ди́не содѣ́телю, оу҆поко́й  гдⷭ҇и, дꙋ́ши ра̑бъ твои́хъ: на тѧ́ бо оу҆пова́нїе  возложи́ша, творца̀ и҆ зижди́телѧ и҆ бг҃а на́шего. 
Сла́ва, и҆ ны́нѣ, бг҃оро́диченъ, гла́съ то́йже: 
Тебѐ и҆ стѣ́нꙋ, и҆ приста́нище и҆́мамы, и҆ мл҃твенницꙋ  бл҃гопрїѧ́тнꙋ къ бг҃ꙋ: є҆го́же родила̀ є҆сѝ бцⷣе  безневѣ́стнаѧ вѣ́рныхъ сп҃се́нїе. 
Є҆ктенїа̀, и҆ ѿпꙋ́стъ. По ѿпꙋще́нїи вече́рни,  твори́мъ паннѷхі́дꙋ за оу҆со́пшихъ. И҆ пое́мъ канѡ́нъ  рѧдова́гѡ гла́са ме́ртвыхъ. На повече́рїи, по Досто́йно  конда́къ со ст҃ы́ми оу҆поко́й: На оу҆́трени, по  шестоѱа́лмїи, А҆ллилꙋ́їа, во гла́съ и҃: Сті́хъ а҃-й:  Бл҃же́ни ꙗ҆̀же и҆збра́лъ, и҆ прїѧ́лъ є҆сѝ гдⷭ҇и. Сті́хъ  в҃-й: Па́мѧть и҆́хъ въ ро́дъ и҆ ро́дъ. Сті́хъ г҃-й: Дꙋ́шы  и҆́хъ во бл҃ги́хъ водворѧ́тсѧ. Тропа́рь: Глꙋбино́ю  мꙋ́дрости: два́жды. Сла́ва, и҆ ны́нѣ, бг҃оро́диченъ: Тебѐ  и҆ стѣ́нꙋ, и҆ приста́нище: и҆ ѻ҆бы́чное стїхосло́вїе, и҆  сѣда́льны ѻ҆ктѡ́иха. Чтꙋ́тсѧ же и҆ словеса̀ ѡ҆ ме́ртвыхъ,  къ корі́нѳѧнѡмъ въ а҃-мъ посла́нїи. Пою́тсѧ же и҆ непоро́чны  на двѣ̀ статїѝ: съ припѣ́вомъ: Бл҃гослове́нъ є҆сѝ  гдⷭ҇и: во гла́съ є҃. На сла́вахъ А҆ллилꙋ́їа не пое́мъ, но  пое́мъ коне́цъ: Ꙗ҆́кѡ а҆́ще бы не зако́нъ тво́й: три́жды.  и҆ по не́мъ є҆ктенїа̀: Па́ки и҆ па́ки ми́ромъ гдⷭ҇ꙋ  помо́лимсѧ. Ли́къ: Гдⷭ҇и поми́лꙋй, є҆ди́ножды. Є҆щѐ  мо́лимсѧ ѡ҆ оу҆покое́нїи дꙋ́шъ оу҆со́пшихъ рабѡ́въ бж҃їихъ  пра́ѻтєцъ, ѻ҆тє́цъ, и҆ бра́тїй на́шихъ, здѣ̀ лежа́щихъ,  и҆ повсю́дꙋ правосла́вныхъ хрⷭ҇тїа́нъ: и҆ ѡ҆ є҆́же (с.  тч҃є ѡ҆б.) прости́тисѧ и҆̀мъ всѧ́комꙋ прегрѣше́нїю  во́льномꙋ же и҆ нево́льномꙋ. Гдⷭ҇и поми́лꙋй, є҆ди́ножды.  Ꙗ҆́кѡ да гдⷭ҇ь бг҃ъ оу҆чини́тъ дꙋ́шы и҆́хъ, и҆дѣ́же  првⷣнїи оу҆покоѧ́ютсѧ. Гдⷭ҇и поми́лꙋй, є҆ди́ножды. Млⷭ҇ти  бж҃їѧ, црⷭ҇тва нбⷭ҇нагѡ, и҆ ѡ҆ставле́нїѧ грѣхѡ́въ и҆́хъ,  оу҆ хрⷭ҇та̀ безсме́ртнагѡ цр҃ѧ̀ и҆ бг҃а на́шегѡ про́симъ.  Ли́къ: Пода́й гдⷭ҇и. І҆ере́й: Гдⷭ҇ꙋ помо́лимсѧ. Мы́ же:  Гдⷭ҇и поми́лꙋй, м҃, тихогла́снѡ. І҆ере́й глаго́летъ мл҃твꙋ:  Бж҃е дꙋхѡ́въ, и҆ всѧ́кїѧ пло́ти: И҆ возгла́съ: Ꙗ҆́кѡ ты̀  є҆сѝ воскрⷭ҇нїе: Та́же пое́тъ пра́вый ли́къ в҃-ю статїю̀:  Тво́й є҆́смь а҆́зъ: На не́йже припѣ́въ: Сп҃се сп҃си́ мѧ.  На коне́цъ: Жива̀ бꙋ́детъ дꙋша̀ моѧ̀: три́жды. По  непоро́чныхъ, тропарѝ и҆́хъ, гла́съ є҃. Припѣ́въ:  Бл҃гослове́нъ є҆сѝ гдⷭ҇и: Ст҃ы́хъ ли́къ ѡ҆брѣ́те: и҆  прѡ́чаѧ. Посе́мъ є҆ктенїа̀ ѡ҆ оу҆со́пшихъ преждепи́саннаѧ.  и҆ по возгла́сѣ сѣда́ленъ, гла́съ є҃: Поко́й сп҃се на́шъ:  Сла́ва, и҆ ны́нѣ, бг҃оро́диченъ: Ѿ дв҃ы возсїѧ́вый: и҆  чте́нїе ѡ҆ оу҆со́пшихъ. Стїхосло́вимъ же и҆ Гдⷭ҇еви пое́мъ:  Канѡ́ны же пое́мъ ст҃а́гѡ ѻ҆би́тели, со і҆рмосо́мъ на ѕ҃:  и҆ трїѡ́ди на и҃, гла́съ и҃. Катава́сїа: Пѣ́снь возсле́мъ  лю́дїе: Пое́тсѧ же и҆ в҃-ѧ пѣ́снь трїѡ́ди, на и҃.  Припѣ́въ, за оу҆поко́й. Стїхи́ же глаго́лемъ, коли́ко  и҆́хъ є҆́сть. А҆ ꙗ҆́же во ѱалти́ри в҃-ѧ пѣ́снь, тоѧ̀ не  глаго́лемъ, но про́чыѧ глаго́лемъ. По г҃-й пѣ́сни,  є҆ктенїа̀ ѻ҆бы́чнаѧ, и҆ сѣда́ленъ трїѡ́ди, гла́съ є҃.  Подо́бенъ: Собезнача́льное: На́съ ра́ди претерпѣ́вый крⷭ҇тъ  и҆ сме́рть: Сла́ва, то́йже: И҆ ны́нѣ, бг҃оро́диченъ:  Ско́рый тво́й покро́въ: и҆ чте́нїе. По ѕ҃-й пѣ́сни:  є҆ктенїа̀ за оу҆поко́й, ꙗ҆́кѡ предписа́сѧ. 
Та́же конда́къ, гла́съ и҃: 
Со ст҃ы́ми оу҆поко́й хрⷭ҇тѐ дꙋ́шы рабѡ́въ твои́хъ,  и҆дѣ́же нѣ́сть болѣ́знь, ни печа́ль, ни воздыха́нїе, но  жи́знь безконе́чнаѧ. 
(с. тч҃ѕ) 
И҆ і҆́косъ. и҆ чте́мъ сѷнаѯа́рїй. По ѳ҃-й пѣ́сни,  є҆ктенїа̀ ѻ҆бы́чнаѧ. Та́же свѣти́ленъ: Живы́ми и҆  ме́ртвыми: Сла́ва: Оу҆поко́й рабы̑ твоѧ̑: И҆ ны́нѣ: Мр҃і́е  бг҃оневѣ́сто: На хвали́техъ стїхи̑ры трїѡ́ди на д҃, гла́съ  и҃. Подо́бенъ: Во є҆де́мѣ ра́й: Прїиди́те пре́жде конца̀:  Сла́ва, гла́съ в҃: Ꙗ҆́кѡ цвѣ́тъ оу҆вѧда́етъ: И҆ ны́нѣ:  Ра́дꙋйсѧ мр҃і́е бцⷣе: Посе́мъ є҆ктенїа̀: И҆спо́лнимъ  оу҆́треннюю мл҃твꙋ на́шꙋ: Та́же на стїхо́внѣ поко́йный,  кѵ́ръ ѳеофа́на, гла́съ ѕ҃, ѻ҆ктѡ́иха, Сла́ва, гла́съ  то́йже: Болѣ́знь а҆да́мꙋ бы́сть: И҆ ны́нѣ: Ты̀ є҆сѝ бг҃ъ  на́шъ: Та́же, Бл҃го є҆́сть: Трист҃о́е, по Ѻ҆́ч҃е на́шъ:  тропа́рь: Глꙋбино́ю мꙋ́дрости: Сла́ва, и҆ ны́нѣ: Тебѐ и҆  стѣ́нꙋ и҆ приста́нище: И҆ по ѻ҆бы́чной є҆ктенїѝ,  і҆ере́й: Сы́й бл҃гослове́нъ: и҆ прѡ́чаѧ. и҆ ча́съ а҃-й, и҆  ѿпꙋ́стъ. На часѣ́хъ, глаго́лемъ тропа́рь и҆ конда́къ за  оу҆поко́й. На лїтꙋргі́и, бл҃жє́нна трїѡ́ди пѣ́снь г҃-ѧ,  и҆ ѕ҃-ѧ. По вхо́дѣ тропа́рь: Глꙋбино́ю мꙋ́дрости: Сла́ва,  конда́къ: Со ст҃ы́ми оу҆поко́й: И҆ ны́нѣ: Тебѐ и҆ стѣ́нꙋ  и҆ приста́нище: Прокі́менъ, гла́съ ѕ҃: Дꙋ́шы и҆́хъ во  бл҃ги́хъ водворѧ́тсѧ. Сті́хъ: Къ тебѣ̀ гдⷭ҇и воздвиго́хъ  дꙋ́шꙋ мою̀: А҆по́столъ къ корі́нѳѧнѡмъ, зача́ло рм҃ѕ: Всѧ̑  мѝ лѣ́ть сꙋ́ть: Дрꙋгі́й за оу҆поко́й, къ солꙋ́нѧнѡмъ,  зача́ло с҃ѻ: Не хощꙋ̀ ва́съ не вѣ́дѣти: А҆ллилꙋ́їа,  гла́съ ѕ҃: Бл҃же́ни ꙗ҆̀же и҆збра́лъ: Є҆ѵⷢ҇лїе днѐ, лꙋкѝ,  зача́ло р҃є: Речѐ гдⷭ҇ь: блюди́те, да не прельще́ни  бꙋ́дете: Дрꙋго́е, і҆ѡа́нна, зача́ло ѕ҃і: Речѐ гдⷭ҇ь ко  прише́дшымъ къ немꙋ̀ і҆ꙋде́ємъ: Прича́стенъ: Бл҃же́ни  ꙗ҆̀же и҆збра́лъ: 
[зрѝ] Вѣ́дати же подоба́етъ: Ꙗ҆́кѡ сїѧ̀ слꙋ́жба  непремѣ́ннѡ быва́етъ и҆ въ сꙋббѡ́тꙋ ст҃ы́ѧ н҃-цы. А҆́ще ли  же прилꙋчи́тсѧ хра́мъ нѣ́коегѡ ст҃а́гѡ, и҆лѝ ст҃ы́ѧ въ  се́й де́нь, и҆ слꙋ́жба сꙋббѡ́ты пое́тсѧ въ гробни́цѣ  то́кмѡ, а҆ во хра́мѣ пое́тсѧ слꙋ́жба хра́ма. 
(с. тч҃ѕ ѡ҆б.) 
Недѣ́лѧ мѧсопꙋ́стнаѧ. 
Въ сꙋббѡ́тꙋ ве́чера, на ма́лѣй вече́рни, стїхи̑ры  воскрⷭ҇ны, и҆ бцⷣы, по ѻ҆бы́чаю. На вели́цѣй вече́рни, по  ѻ҆бы́чномъ ѱалмѣ̀: Бл҃же́нъ мꙋ́жъ: каѳі́сма всѧ̀. На  Гдⷭ҇и воззва́хъ, ста́вимъ стїхѡ́въ і҃. воскрⷭ҇ны г҃, и҆  а҆нато́лїєвы г҃: и҆ трїѡ́ди подо́бны д҃, гла́съ ѕ҃.  Подо́бенъ: Всю̀ ѿложи́вше: Є҆гда̀ хо́щеши прїитѝ:  Сла́ва, гла́съ и҃: Є҆гда̀ поста́вѧтсѧ престо́ли: И҆ ны́нѣ,  бг҃оро́диченъ а҃-й гла́са. Вхо́дъ, Прокі́менъ днѐ. На  лїті́и стїхи́ра хра́ма. Сла́ва, гла́съ з҃: Гдⷭ҇ни  разꙋмѣ́вше за́пѡвѣди: И҆ ны́нѣ: Под̾ кро́въ тво́й  влⷣчце: На стїхо́внѣ, стїхи̑ры ѻ҆ктѡ́иха по а҆лфави́тꙋ.  Сла́ва, гла́съ и҃: Оу҆вы̀ мнѣ̀ мра́чнаѧ дꙋшѐ: И҆ ны́нѣ:  Безневѣ́стнаѧ дв҃о: По трист҃о́мъ тропа́рь: Бцⷣе дв҃о  ра́дꙋйсѧ: три́жды, съ пѣ́нїемъ: и҆ бл҃гослове́нїе  хлѣ́бѡвъ, по ѻ҆бы́чаю: и҆ чте́нїе. На оу҆́трени, на Бг҃ъ  гдⷭ҇ь, тропа́рь воскрⷭ҇нъ два́жды: и҆ бг҃оро́диченъ а҃-й. и҆  ѻ҆бы̑чныѧ каѳі̑смы, и҆ сѣда́льны воскрⷭ҇ны ѻ҆ктѡ́иха, и҆  бг҃оро́дичны и҆́хъ: и҆ чте́нїе въ толкова́нїихъ є҆ѵⷢ҇лїа  матѳе́а, є҆гѡ́же нача́ло: Стра́шенъ є҆́сть де́нь ѻ҆́нъ:  Полѷеле́й, ѵ҆пакоѝ гла́са, и҆ чте́нїе слове́съ  торже́ственныхъ: и҆ про́чее, ꙗ҆́кѡ предписа́сѧ, ли́стъ тч҃ѕ  на ѡ҆бор. Степє́нна гла́са. Прокі́менъ, и҆ є҆ѵⷢ҇лїе  воскрⷭ҇но, и҆ прѡ́чаѧ. Канѡ́нъ воскрⷭ҇нъ со і҆рмосо́мъ на  д҃: и҆ бцⷣы на два̀: и҆ трїѡ́ди гла́съ ѕ҃, на и҃.  Катава́сїа: Помо́щникъ и҆ покрови́тель: По г҃-й пѣ́сни,  сѣда́ленъ трїѡ́ди, гла́съ ѕ҃: Помышлѧ́ю де́нь стра́шный:  Сла́ва: Во ю҆до́ли пла́ча: И҆ ны́нѣ: Оу҆пова́нїе мі́ра: и҆  чте́нїе. По ѕ҃-й пѣ́сни, 
Конда́къ, гла́съ а҃. 
Є҆гда̀ прїи́деши бж҃е на зе́млю со сла́вою, и҆  трепе́щꙋтъ (с. тч҃з) всѧ́чєскаѧ, рѣка́ же ѻ҆́гненнаѧ  пред̾ сꙋди́щемъ влече́тъ, кни̑ги разгиба́ютсѧ, и҆ та̑йнаѧ  ꙗ҆влѧ́ютсѧ: тогда̀ и҆зба́ви мѧ̀ ѿ ѻ҆гнѧ̀ неꙋгаси́магѡ,  и҆ сподо́би мѧ̀ ѻ҆деснꙋ́ю тебѐ ста́ти, сꙋдїѐ  пра́веднѣйшїй. 
И҆ і҆́косъ, и҆ чте́мъ сѷнаѯа́рїй. По ѳ҃-й пѣ́сни,  свѣти́ленъ воскрⷭ҇нъ, и҆ трїѡ́ди. Подо́бенъ: Со оу҆ч҃нкѝ  взы́демъ: Стра́шный де́нь сꙋда̀: Сла́ва: Сѐ де́нь грѧде́тъ:  И҆ ны́нѣ: Ча́съ и҆спыта́нїѧ: На хвали́техъ стїхи̑ры  воскрⷭ҇ны ѻ҆ктѡ́иха д҃: и҆ а҆нато́лїевъ а҃: и҆ трїѡ́ди д҃:  гла́съ ѕ҃, самогла́сенъ. Припѣ́въ: Всѧ́кое дыха́нїе:  Помышлѧ́ю де́нь ѻ҆́ный и҆ ча́съ: Припѣ́въ: И҆сповѣ́мсѧ  тебѣ̀ гдⷭ҇и: гла́съ то́йже: Ѽ каковы́й ча́съ тогда̀:  гла́съ и҃. Припѣ́въ: Возра́дꙋюсѧ и҆ возвеселю́сѧ ѡ҆ тебѣ̀:  Данїи́лъ прⷪ҇ро́къ: гла́съ а҃-й. Припѣ́въ: Воскрⷭ҇нѝ гдⷭ҇и  бж҃е мо́й: Пред̾ѡчи́стимъ себѐ бра́тїе: Сла́ва, па́ки  тꙋ́южде стїхи́рꙋ: И҆ ны́нѣ: Пребл҃гослове́нна є҆сѝ:  Славосло́вїе вели́кое. По трист҃о́мъ тропа́рь воскрⷭ҇нъ.  Є҆ктєнїѝ и҆ ѿпꙋ́стъ, и҆ ѻ҆бы́чное и҆схожде́нїе въ  притво́ръ. Сла́ва, и҆ ны́нѣ, стїхи́ра є҆ѵⷢ҇льскаѧ, и҆  ѡ҆глаше́нїе стꙋді́тово, и҆ ча́съ а҃-й: На а҃-мъ часѣ̀,  тропа́рь воскрⷭ҇нъ. По трист҃о́мъ конда́къ трїѡ́ди, и҆  про́чее, и҆ соверше́нный ѿпꙋ́стъ. На лїтꙋргі́и, бл҃жє́нна  ѻ҆ктѡ́иха гла́са, на ѕ҃: и҆ ѿ канѡ́на трїѡ́ди пѣ́снь ѕ҃,  на д҃. По вхо́дѣ тропарѝ глаго́лемъ, ꙗ҆́коже оу҆каза́сѧ  въ недѣ́лю фарїсе́евꙋ. Прокі́менъ, гла́съ г҃: Ве́лїй гдⷭ҇ь  на́шъ, и҆ ве́лїѧ крѣ́пость є҆гѡ̀: Сті́хъ: Хвали́те гдⷭ҇а,  ꙗ҆́кѡ бл҃гъ ѱало́мъ: А҆по́столъ къ корі́нѳѧнѡмъ, зача́ло  р҃м: Бра́шно на́съ не поста́витъ пред̾ бг҃омъ: А҆ллилꙋ́їа,  гла́съ и҃: Прїиди́те возра́дꙋемсѧ гдⷭ҇еви: Сті́хъ:  Предвари́мъ лицѐ є҆гѡ̀ во и҆сповѣ́данїи: Є҆ѵⷢ҇лїе  матѳе́а, зача́ло р҃ѕ: Речѐ гдⷭ҇ь: є҆гда̀ прїи́детъ сн҃ъ  чл҃вѣ́ческїй: Прича́стенъ: Хвали́те гдⷭ҇а: Дрꙋгі́й:  Ра́дꙋйтесѧ: 
(с. тч҃з ѡ҆б.) 
Въ недѣ́лю мѧсопꙋ́стнꙋю ве́чера. 
На Гдⷭ҇и воззва́хъ, пое́мъ стїхи̑ры на ѕ҃: ѻ҆ктѡ́иха  г҃: и҆ мине́и ст҃а́гѡ г҃: Сла́ва, ст҃а́гѡ, а҆́ще є҆́сть: И҆  ны́нѣ, бг҃оро́диченъ: а҆́ще ли нѝ, Сла́ва, и҆ ны́нѣ,  бг҃оро́диченъ. На стїхо́внѣ трїѡ́ди самогла́сенъ днѐ,  ѻ҆́ба ли̑ка вкꙋ́пѣ, гла́съ и҃: Ласкосе́рдствовавше:  Припѣ́въ: Къ тебѣ̀ возведо́хъ ѻ҆́чи моѝ: и҆ па́ки то́йже  самогла́сенъ: Ласкосе́рдствовавше, в҃-й: Поми́лꙋй на́съ  гдⷭ҇и: и҆ мч҃нченъ, гла́съ то́йже: Мч҃нцы гдⷭ҇ни: Сла́ва,  ст҃а́гѡ, а҆́ще и҆́мать: а҆́ще ли нѝ, Сла́ва, и҆ ны́нѣ,  бг҃оро́диченъ: Нбⷭ҇ныѧ пою́тъ тѧ̀: 
[зрѝ] Вѣ́стно бꙋ́ди: Ꙗ҆́кѡ ѿ дне́сь ѻ҆ктѡ́иха  стїхо́вна вече́рнѧѧ и҆ оу҆́треннѧѧ ѡ҆ставлѧ́етсѧ, и҆  вмѣ́стѡ є҆ѧ̀ пою́тсѧ стїхи̑ры самогла́сны днѐ трїѡ́ди, до  сꙋббѡ́ты ѕ҃ недѣ́ли. 
Въ понедѣ́льникъ сы́рный на оу҆́трени. 
На Бг҃ъ гдⷭ҇ь, тропа́рь ст҃а́гѡ, два́жды. Сла́ва, и҆  ны́нѣ, бг҃оро́диченъ, и҆ ѻ҆бы̑чныѧ каѳі̑смы. По а҃-й  каѳі́смѣ сѣда́ленъ ѻ҆ктѡ́иха, и҆ чте́нїе, сло́во  вели́кагѡ васі́лїа. По в҃-й каѳі́смѣ сѣда́ленъ трїѡ́ди,  гла́съ а҃. Подо́бенъ: Ка́мени запеча́танꙋ: Ѿверзо́шасѧ  бж҃е́ственнагѡ покаѧ́нїѧ: Сла́ва, то́йже. И҆ ны́нѣ: Рꙋ́цѣ  твоѝ бж҃е́ственнїи: И҆ чте́нїе. Канѡ́ны же пое́мъ, ꙗ҆́коже  ѻ҆бы́чай, ѻ҆ктѡ́иха, и҆ мине́и ст҃а́гѡ. Въ ко́ихъ же  пѣ́снехъ прихо́дитъ трипѣ́снецъ, а҆́ще ли є҆́сть  двоїрмо́сенъ, ѡ҆ставлѧ́емъ ѻ҆́ба (с. тч҃и) канѡ́на  ѻ҆ктѡ́иха. И҆ пое́мъ мине́и канѡ́нъ, со і҆рмосо́мъ на ѕ҃:  и҆ трїѡ́ди на и҃, гла́съ а҃, послѣдѝ і҆рмо́съ: Пѣ́снь  побѣ́днꙋю: По г҃-й пѣ́сни, сѣда́ленъ ст҃а́гѡ: Сла́ва, и҆  ны́нѣ, бг҃оро́диченъ. По ѕ҃-й пѣ́сни, конда́къ ст҃а́гѡ. По  ѳ҃-й пѣ́сни, свѣти́ленъ ѻ҆ктѡ́иха. Сла́ва, ст҃а́гѡ, а҆́ще  є҆́сть: а҆́ще ли нѝ, Сла́ва, и҆ ны́нѣ, бг҃оро́диченъ. На  стїхо́внѣ трїѡ́ди самогла́сенъ, гла́съ г҃: На всѧ́кое  вре́мѧ по́стъ поле́зенъ є҆́сть: Припѣ́въ глаго́лемъ  ѻ҆бы́чный: И҆спо́лнихомсѧ: И҆ па́ки то́йже самогла́сенъ.  в҃-й: И҆ бꙋ́ди свѣ́тлость: Та́же мч҃нченъ: Ст҃ы́хъ  стрⷭ҇тоте́рпцєвъ: Сла́ва, и҆ ны́нѣ: Безсѣ́меннѡ зачала̀  є҆сѝ: 
Вѣ́домо же бꙋ́ди: Ꙗ҆́кѡ въ понедѣ́льникъ сы́рныѧ  седми́цы, ꙗ҆ди́мъ два́жды дне́мъ, сы́ръ и҆ ꙗ҆́ица. 
Въ то́йже понедѣ́льникъ ве́чера. 
На Гдⷭ҇и воззва́хъ, стїхи̑ры ѻ҆ктѡ́иха г҃: и҆ мине́и  ст҃а́гѡ г҃: Сла́ва, ст҃а́гѡ, а҆́ще и҆́мать: а҆́ще ли нѝ,  Сла́ва, и҆ ны́нѣ, бг҃оро́диченъ. На стїхо́внѣ трїѡ́ди  самогла́сенъ днѐ, гла́съ и҃: Посто́мъ ѡ҆чи́ститисѧ  потщи́мсѧ: и҆ глаго́лемъ припѣ́въ ѻ҆бы́чный: Къ тебѣ̀  возведо́хъ: И҆ па́ки то́йже самогла́сенъ. Припѣ́въ:  Поми́лꙋй на́съ гдⷭ҇и: Та́же мч҃нченъ. Сла́ва, и҆ ны́нѣ,  бг҃оро́диченъ: Пресла́внꙋю и҆ пречⷭ҇тꙋю бцⷣꙋ: Тропа́рь  ст҃а́гѡ: Сла́ва, и҆ ны́нѣ, бг҃оро́диченъ. 
(с. тч҃и ѡ҆б.) 
Во вто́рникъ сы́рный на оу҆́трени: 
На Бг҃ъ гдⷭ҇ь, тропа́рь ст҃а́гѡ, два́жды: Сла́ва, и҆  ны́нѣ, бг҃оро́диченъ. По а҃-й каѳі́смѣ сѣда́ленъ  ѻ҆ктѡ́иха: и҆ чте́нїе. По в҃-й каѳі́смѣ сѣда́ленъ  трїѡ́ди, гла́съ и҃. Подо́бенъ: Премꙋ́дрость и҆ сло́во:  Пребл҃гі́й сло́ве: Сла́ва, то́йже: И҆ ны́нѣ, Премꙋ́дрость  и҆ сло́во: И҆ чте́мъ сло́во вели́кагѡ васі́лїа. Канѡ́ны  пое́мъ ѻ҆ктѡ́иха и҆ мине́и, ꙗ҆́коже въ понедѣ́льникъ  предписа́сѧ, и҆ трипѣ́снецъ господи́на і҆ѡ́сифа, пѣ́снь  в҃, гла́съ г҃. Припѣ́въ: Сла́ва тебѣ̀ бж҃е на́шъ, сла́ва  тебѣ̀. Про́чыѧ же пѣ̑сни пое́мъ по предпи́санномꙋ. По ѳ҃-й  пѣ́сни, свѣти́ленъ ѻ҆ктѡ́иха: Сла́ва, ст҃а́гѡ, а҆́ще  є҆́сть. а҆́ще же нѝ, Сла́ва, и҆ ны́нѣ, бг҃оро́диченъ. На  стїхо́внѣ, трїѡ́ди самогла́сенъ, гла́съ г҃: Любе́знѡ лю́дїе  по́стъ ѡ҆блобыза́имъ: Припѣ́въ: И҆спо́лнихомсѧ заꙋ́тра: и҆  па́ки то́йже самогла́сенъ. Припѣ́въ: И҆ бꙋ́ди свѣ́тлость:  и҆ мч҃нченъ. Сла́ва, и҆ ны́нѣ, бг҃оро́диченъ: Бцⷣе  предста́тельство всѣ́хъ молѧ́щихсѧ. 
Во вто́рникъ ве́чера. 
Ѿ нача́ла вече́рни начина́емъ покло́ны. По ѻ҆бы́чномъ  ѱалмѣ̀, каѳі́сма рѧдова́ѧ. На Гдⷭ҇и воззва́хъ, стїхи̑ры  ѻ҆ктѡ́иха г҃: и҆ мине́и ст҃а́гѡ г҃. Сла́ва, ст҃а́гѡ, а҆́ще  и҆́мать: а҆́ще ли нѝ, Сла́ва, и҆ ны́нѣ,  крⷭ҇тобг҃оро́диченъ. (с. тч҃ѳ) Прокі́менъ днѐ. та́же,  Сподо́би гдⷭ҇и: и҆ покло́ны г҃: На стїхо́внѣ трїѡ́ди  самогла́сенъ, гла́съ а҃: Ра́достнѡ прїи́мемъ вѣ́рнїи: И҆  ѻ҆бы́чный припѣ́въ, и҆ мч҃нченъ: Ѽ до́брыѧ кꙋ́пли ва́шеѧ  ст҃і́и: Сла́ва, ст҃а́гѡ, а҆́ще и҆́мать: а҆́ще ли нѝ,  Сла́ва, и҆ ны́нѣ, крⷭ҇тобг҃оро́диченъ: Дв҃а нескве́рнаѧ: И҆  посе́мъ, Ны́нѣ ѿпꙋща́еши: и҆ по трист҃о́мъ, тропа́рь,  гла́съ д҃: Бцⷣе дв҃о ра́дꙋйсѧ: Покло́нъ є҆ди́нъ. Сла́ва,  Крⷭ҇ти́телю хрⷭ҇то́въ: Покло́нъ. И҆ ны́нѣ, Моли́те за ны̀:  Покло́нъ. Под̾ твоѐ бл҃гоꙋтро́бїе: без̾ покло́на. Гдⷭ҇и  поми́лꙋй, м҃. Сла́ва, и҆ ны́нѣ: Чⷭ҇тнѣ́йшꙋю херꙋві̑мъ:  И҆́менемъ гдⷭ҇нимъ бл҃гословѝ ѻ҆́тче. І҆ере́й: Сы́й  бл҃гослове́нъ хрⷭ҇то́съ бг҃ъ на́шъ: И҆ мы̀ глаго́лемъ  мл҃твꙋ: Нбⷭ҇ный цр҃ю̀: и҆ покло́ны г҃ вели̑кїѧ, съ мл҃твою  ст҃а́гѡ є҆фре́ма: Гдⷭ҇и и҆ влⷣко живота̀ моегѡ̀: и҆  про́чихъ в҃і. И҆ посе́мъ мл҃твꙋ всю̀ вкꙋ́пѣ: Гдⷭ҇и и҆  влⷣко живота̀ моегѡ̀: и҆ покло́нъ вели́кїй. Посе́мъ  трист҃о́е, и҆ покло́ны г҃. І҆ере́й возгла́съ: Ꙗ҆́кѡ твоѐ  є҆́сть црⷭ҇тво: Гдⷭ҇и поми́лꙋй, в҃і. Та́же і҆ере́й  глаго́летъ: Сла́ва тебѣ̀ хрⷭ҇тѐ бж҃е: и҆ ѿпꙋ́стъ.  Повече́рїе же глаго́лемъ вели́кое съ покло́ны. По Досто́йно,  тропа́рь днѐ и҆ хра́ма, и҆ Бж҃е ѻ҆тє́цъ на́шихъ: И҆́же во  все́мъ мі́рѣ: Сла́ва, конда́къ: Со ст҃ы́ми оу҆поко́й: И҆  ны́нѣ: Мл҃твами гдⷭ҇и всѣ́хъ ст҃ы́хъ: Та́же, Гдⷭ҇и  поми́лꙋй, м҃. И҆ мл҃тва: И҆́же на всѧ́кое вре́мѧ: и҆ по  Чⷭ҇тнѣ́йшꙋю, ѻ҆бы̑чныѧ покло́ны ѕ҃і. Посе́мъ трист҃о́е,  и҆ мл҃тва: Нескве́рнаѧ: И҆ да́ждь на́мъ влⷣко: и҆ ѿпꙋ́стъ  ма́лый. 
[зрѝ] Та́кожде пое́мъ и҆ въ пѧто́къ всю̀ слꙋ́жбꙋ. 
(с. тч҃ѳ ѡ҆б.) 
Въ сре́дꙋ сы́рнꙋю. 
Полꙋ́нощницꙋ глаго́лемъ всю̀, съ покло́ны є҆ѧ̀. На  оу҆́трени, пое́мъ А҆ллилꙋ́їа, въ настоѧ́щїй гла́съ  ѻ҆ктѡ́иха, и҆ трⷪ҇чны гла́са: и҆ ѻ҆бы̑чныѧ каѳі̑смы. По  а҃-й каѳі́смѣ сѣда́ленъ ѻ҆ктѡ́иха, и҆ чте́нїе. По в҃-й  каѳі́смѣ, сѣда́ленъ трїѡ́ди, гла́съ в҃. Подо́бенъ:  Бл҃гоꙋтро́бїѧ сꙋ́щи: Съ ми́ромъ прейтѝ на́мъ смирє́ннымъ:  Сла́ва, то́йже: И҆ ны́нѣ, крⷭ҇тобг҃оро́диченъ: Предстоѧ́щи  крⷭ҇тꙋ̀ твоемꙋ̀: И҆ чте́мъ сло́во вели́кагѡ васі́лїа,  є҆гѡ́же нача́ло: Оу҆тѣша́йте, оу҆тѣша́йте лю́ди моѧ̑:  ѱало́мъ н҃: Канѡ́нъ ѻ҆ктѡ́иха со і҆рмосо́мъ на ѕ҃: и҆  мине́и ст҃а́гѡ на д҃: и҆ трїѡ́ди на д҃. Въ ко́ихъ же  пѣ́снехъ приспѣ́етъ трипѣ́снецъ, и҆ пое́мъ канѡ́нъ  трїѡ́ди, со і҆рмосо́мъ на ѕ҃: и҆ трипѣ́снецъ на и҃: и҆  послѣдѝ і҆рмо́съ трипѣ́снца. Въ си́хъ же пѣ́снехъ  ѡ҆ставлѧ́етсѧ канѡ́нъ ѻ҆ктѡ́иха, и҆ мине́и: и҆ пое́мъ  мине́и въ вы́шнихъ пѣ́снехъ си́це: а҃-ѧ пѣ́снь канѡ́нъ  ѻ҆ктѡ́иха, со і҆рмосо́мъ на д҃: и҆ мине́и ст҃а́гѡ а҃-ю и҆  г҃-ю пѣ́снь на ѕ҃, и҆ трїѡ́ди на д҃. Подо́бнѣ пое́мъ, и҃-ю  съ ѕ҃-ю, и҆ ѳ҃-ю съ з҃-ю, пѣ̑сни. По г҃-й пѣ́сни,  сѣда́ленъ мине́и ст҃а́гѡ: Сла́ва, и҆ ны́нѣ,  крⷭ҇тобг҃оро́диченъ. По ѕ҃-й пѣ́сни, конда́къ ст҃а́гѡ.  А҆́ще ст҃ы́й не и҆́мать кондака̀, глаго́лемъ мч҃нченъ  гла́са. По ѳ҃-й пѣ́сни, свѣти́ленъ гла́са, трⷪ҇ченъ. На  стїхо́внѣ, трїѡ́ди самогла́сенъ днѐ, два́жды, гла́съ а҃:  Ѿ бра́шенъ постѧ́щисѧ дꙋшѐ моѧ̀: со ѻ҆бы́чными  припѣ́вы. И҆ мч҃нченъ: Сла́ва, и҆ ны́нѣ,  крⷭ҇тобг҃оро́диченъ: Вознесе́на ꙗ҆́кѡ ви́дѣ: посе́мъ,  Бл҃го є҆́сть: и҆ трист҃о́е. По Ѻ҆́ч҃е (с. у҃) на́шъ:  тропа́рь: Въ хра́мѣ стоѧ́ще: Гдⷭ҇и поми́лꙋй, м҃. Сла́ва, и҆  ны́нѣ: Чⷭ҇тнѣ́йшꙋю херꙋві̑мъ: И҆́менемъ гдⷭ҇нимъ  бл҃гословѝ ѻ҆́тче. И҆ возгла́съ ѿ і҆ере́а: Сы́й  бл҃гослове́нъ: Мы́ же, Нбⷭ҇ный цр҃ю̀: и҆ твори́мъ покло́ны  трѝ вели̑кїѧ, съ мл҃твою, и҆ про́чихъ в҃і. и҆ па́ки  є҆ди́нъ покло́нъ. Присовокꙋплѧ́емъ же и҆ ча́съ а҃-й.  Начина́етъ предстоѧ́тель, и҆лѝ оу҆чине́нный чте́цъ.  глаго́лемъ же и҆ тропа́рь: Заꙋ́тра оу҆слы́ши гла́съ мо́й:  ско́рѡ, без̾ пѣ́нїѧ. Стѡпы̀ моѧ̑ напра́ви: и҆ да  и҆спо́лнѧтсѧ оу҆ста̀ моѧ̑: По трист҃о́мъ, тропа́рь гла́съ  д҃: Ско́рѡ предварѝ: Гдⷭ҇и поми́лꙋй, м҃: и҆ мл҃твꙋ: И҆́же  на всѧ́кое вре́мѧ: Гдⷭ҇и поми́лꙋй, три́жды. Сла́ва, и҆  ны́нѣ, Чⷭ҇тнѣ́йшꙋю херꙋві̑мъ: І҆ере́й возгла́съ: Бж҃е  оу҆ще́дри ны̀: и҆ покло́ны ѻ҆бы̑чныѧ, ѕ҃і. Посе́мъ  трист҃о́е. Гдⷭ҇и поми́лꙋй, в҃і. та́же, хрⷭ҇тѐ свѣ́те  и҆́стинный: и҆ ѿпꙋ́стъ, и҆ и҆схожде́нїе въ притво́ръ, и҆  быва́етъ лїті́а ѡ҆ оу҆со́пшихъ ꙗ҆́кѡ ѻ҆бы́чай. 
Въ тꙋ́южде сре́дꙋ сы́рнꙋю.  
Пое́мъ часы̀ г҃-й и҆ ѕ҃-й, съ покло́ны, и҆ тропарѝ  по́стными. На часѣ́хъ въ кампа́нъ не оу҆дарѧ́емъ. На ѕ҃-мъ  часѣ̀, тропа́рь прⷪ҇ро́чества, гла́съ г҃: Цр҃ю̀ ст҃ы́й  всеси́льне: Сла́ва, и҆ ны́нѣ, то́йже. та́же, І҆ере́й:  Во́нмемъ. и҆ чте́цъ прокі́менъ не глаго́летъ, то́чїю  ска́жетъ, гла́съ ѕ҃: Сп҃сѝ гдⷭ҇и лю́ди твоѧ̑: Сті́хъ: Къ  тебѣ̀ гдⷭ҇и воззовꙋ̀: та́же і҆ере́й: Премꙋ́дрость. Чте́цъ:  Прⷪ҇ро́чества і҆ѡ́илева чте́нїе. І҆ере́й: Во́нмемъ. и҆  чте́цъ чте́тъ паремїю̀, Та́кѡ глаго́летъ гдⷭ҇ь: ѡ҆брати́тесѧ  ко мнѣ̀: И҆ по чте́нїи, (с. у҃ ѡ҆б.) і҆ере́й: Во́нмемъ.  Чте́цъ, гла́съ з҃, прокі́менъ: Гдⷭ҇ь крѣ́пость лю́демъ  свои̑мъ да́стъ: Сті́хъ: Принеси́те гдⷭ҇еви сн҃ове бж҃їи:  [зрѝ] Си́це глаго́лати і҆ере́ю и҆ чтецꙋ̀ во всю̀ ст҃ꙋ́ю м҃- цꙋ прокі́менъ, пред̾ паремїа́ми. Посе́мъ: Ско́рѡ да  предварѧ́тъ ны̀: и҆ трист҃о́е. По Ѻ҆́ч҃е на́шъ: тропарѝ  ѻ҆бы̑чныѧ: Сп҃се́нїе содѣ́лалъ є҆сѝ: и҆ прѡ́чаѧ  ѻ҆бы̑чнаѧ пѡ́стнаѧ. и҆ мл҃тва: Бж҃е и҆ гдⷭ҇и си́лъ: Вкꙋ́пѣ  же пое́мъ и҆ ѳ҃ ча́съ. По ѳ҃-мъ часѣ̀, мл҃тва: Влⷣко гдⷭ҇и  і҆и҃се хрⷭ҇тѐ бж҃е на́шъ: Посе́мъ и҆з̾ѡбрази́тєльнаѧ:  Бл҃гословѝ дꙋшѐ моѧ̀ гдⷭ҇а: Сла́ва: Хвалѝ дꙋшѐ моѧ̀  гдⷭ҇а: И҆ ны́нѣ: Є҆диноро́дный сн҃е: И҆ бл҃жє́нны: Во  црⷭ҇твїи твое́мъ: ско́рѡ без̾ пѣ́нїѧ. Сла́ва, и҆ ны́нѣ:  Помѧнѝ на́съ гдⷭ҇и: и҆ покло́ны трѝ. Ли́къ нбⷭ҇ный:  Вѣ́рꙋю во є҆ди́наго бг҃а: Ѡ҆сла́би, ѡ҆ста́ви: По Ѻ҆́ч҃е  на́шъ, конда́къ хра́ма, и҆ ст҃а́гѡ. Сла́ва: Со ст҃ы́ми  оу҆поко́й: И҆ ны́нѣ: Предста́тельство хрⷭ҇тїа́нъ: Гдⷭ҇и  поми́лꙋй, м҃. Сла́ва, и҆ ны́нѣ: Чⷭ҇тнѣ́йшꙋю херꙋві̑мъ:  И҆́менемъ гдⷭ҇нимъ: и҆ покло́ны трѝ вели̑кїѧ, съ мл҃твою  ст҃а́гѡ є҆фре́ма: и҆ про́чихъ в҃і. И҆ посе́мъ  предстоѧ́тель начина́етъ вече́рню. Прїиди́те, поклони́мсѧ:  три́жды, и҆ ѻ҆бы́чный ѱало́мъ чте́тъ чте́цъ. и҆ по  и҆сполне́нїи ѱалма̀ глаго́летъ і҆ере́й є҆ктенїю̀. и҆ по  ѻ҆бы́чной каѳі́смѣ: На Гдⷭ҇и воззва́хъ, стїхи̑ры  ѻ҆ктѡ́иха г҃: и҆ мине́и ст҃а́гѡ, г҃. Сла́ва ст҃а́гѡ, а҆́ще  и҆́мать: а҆́ще ли нѝ, Сла́ва, и҆ ны́нѣ, бг҃оро́диченъ,  гла́съ и҆ подо́бенъ то́йже. Свѣ́те ти́хїй: Та́же  прокі́менъ, гла́съ є҃. Чте́цъ то́кмѡ ска́жетъ гла́съ,  прокі́мена же не глаго́летъ, ꙗ҆́коже пред̾из̾ѧви́сѧ на  ѕ҃-мъ часѣ̀. Бж҃е, во и҆́мѧ твоѐ сп҃си́ мѧ: Сті́хъ: Бж҃е,  оу҆слы́ши мл҃твꙋ мою̀: Паремїа̀: Прⷪ҇ро́чества і҆ѡ́илева:  Та́кѡ глаго́летъ гдⷭ҇ь: да воста́нꙋтъ и҆ восхо́дѧтъ всѝ  ꙗ҆зы́цы: Та́же прокі́менъ, гла́съ ѕ҃: Да (с. у҃а)  оу҆пова́етъ і҆и҃ль на гдⷭ҇а ѿ ны́нѣ и҆ до вѣ́ка.  Сті́хъ: Гдⷭ҇и, не вознесе́сѧ се́рдце моѐ: Та́кожде твори́мъ  и҆ въ пѧто́къ, ꙗ҆́коже въ сре́дꙋ оу҆каза́сѧ. [Є҆ктенїа́  же не глаго́летсѧ: Рце́мъ всѝ, кромѣ̀ пра́здника  срѣ́тенїѧ, и҆ прⷣте́чи, и҆ прилꙋчи́вшагѡсѧ вели́кагѡ  ст҃а́гѡ. Та́же, Сподо́би гдⷭ҇и въ ве́черъ се́й: Посе́мъ  є҆ктенїа̀: И҆спо́лнимъ вече́рнюю мл҃твꙋ на́шꙋ гдⷭ҇еви: На  стїхо́внѣ трїѡ́ди самогла́сенъ днѐ, гла́съ г҃: Возсїѧ̀  весна̀ по́стнаѧ: со ѻ҆бы́чными припѣ́вы: и҆ мч҃нченъ.  Сла́ва, и҆ ны́нѣ, бг҃оро́диченъ: Первост҃а́ѧ чⷭ҇таѧ: Та́же,  Ны́нѣ ѿпꙋща́еши: По трист҃о́мъ тропа́рь ст҃а́гѡ: Сла́ва,  и҆ ны́нѣ, бг҃оро́диченъ. и҆ посе́мъ є҆ктенїа̀: Поми́лꙋй  на́съ бж҃е: и҆ покло́ны г҃ вели̑кїѧ. и҆ мл҃тва: Всест҃а́ѧ  трⷪ҇це: и҆ Бꙋ́ди и҆́мѧ гдⷭ҇не: съ покло́ны. и҆ ѱало́мъ:  Бл҃гословлю̀ гдⷭ҇а: Та́же, Досто́йно є҆́сть: и҆ ѿпꙋ́стъ.  и҆ и҆схожде́нїе въ притво́ръ, и҆ быва́етъ ѻ҆бы́чнаѧ лїті́а  ѡ҆ оу҆со́пшихъ. 
[зрѝ] Вѣ́домо же да є҆́сть: Ꙗ҆́кѡ въ палесті́нѣ,  є҆́же є҆́сть во і҆ерⷭ҇ли́мской странѣ̀, не прїѧ́хомъ ѿ  ст҃ы́хъ ѻ҆тє́цъ сотворѧ́ти соверше́нныѧ лїтꙋргі́и въ  сре́дꙋ и҆ пѧто́къ сы́рныѧ седми́цы, нижѐ преждесщ҃е́нныѧ:  въ та́ бо два̀ дни̑ пое́мъ А҆ллилꙋ́їа съ покло́ны, ве́черъ  и҆ оу҆́трѡ, ꙗ҆́коже вы́ше рече́сѧ. По вече́рни же въ си́хъ  двꙋ̀ дне́хъ, ꙗ҆ди́мъ сы́ръ и҆ ꙗ҆́ица, є҆ди́ною дне́мъ  разрѣша́юще пра̑вила тетраді́тѡвъ и҆ ꙗ҆кѡві́тѡвъ. 
Въ сре́дꙋ ве́чера. 
Повече́рїе, глаго́лемъ ма́лое, и҆ пое́мъ канѡ́нъ мине́и  на рѧдꙋ̀ въ сꙋббѡ́тꙋ хотѧ́щагѡ прилꙋчи́тисѧ ст҃а́гѡ. 
(с. у҃а ѡ҆б.) 
Въ четверто́къ сы́рный. 
На оу҆́трени, на Бг҃ъ гдⷭ҇ь, тропа́рь ст҃а́гѡ два́жды:  Сла́ва, и҆ ны́нѣ, бг҃оро́диченъ: и҆ ѻ҆бы̑чныѧ каѳі̑смы. По  а҃-й каѳі́смѣ сѣда́ленъ ѻ҆ктѡ́иха. и҆ чте́нїе, сло́во  ст҃а́гѡ а҆наста́сїа, и҆гꙋ́мена сїна́йскїѧ горы̀, ѡ҆ ѕ҃-мъ  ѱалмѣ̀. По в҃-й каѳі́смѣ, сѣда́ленъ трїѡ́ди, гла́съ  є҃. Подо́бенъ: Собезнача́льное: Четыредесѧ́тницꙋ: Сла́ва,  то́йже: И҆ ны́нѣ, Въ тебѣ̀ наде́жды дв҃о чⷭ҇таѧ: Ѻ҆́ба  канѡ́на ѻ҆ктѡ́иха: и҆ мине́и ст҃а́гѡ на д҃: и҆ трїѡ́ди,  ꙗ҆́коже предписа́сѧ въ понедѣ́льникъ сеѧ̀ седми́цы. По г҃- й пѣ́сни сѣда́ленъ ст҃а́гѡ. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, конда́къ и҆ і҆́косъ ст҃а́гѡ:  и҆ чте́мъ про́логъ. По ѳ҃-й пѣ́сни, свѣти́ленъ ѻ҆ктѡ́иха:  И҆ ст҃а́гѡ, а҆́ще є҆́сть: Сла́ва, и҆ ны́нѣ, бг҃оро́диченъ.  На стїхо́внѣ трїѡ́ди самогла́сенъ, гла́съ г҃: Возсїѧ̀  воздержа́нїѧ бл҃голѣ́пїе: со ѻ҆бы́чными припѣ́вы: и҆  мч҃нченъ. Сла́ва, и҆ ны́нѣ, бг҃оро́диченъ: Въ жена́хъ  ст҃а́ѧ бцⷣе: и҆ про́чее по ѻ҆бы́чаю всѐ. 
Въ четверто́къ сы́рный ве́чера. 
Ѿ нача́ла покло́ны начина́емъ, ꙗ҆́коже во вто́рникъ  сы́рный. На вече́рни, на оу҆́трени, и҆ на часѣ́хъ, пое́мъ  во все́мъ подо́бнѣ, ꙗ҆́коже въ сре́дꙋ сеѧ̀ седми́цы  предписа́сѧ. 
(с. у҃в) 
Въ пѧто́къ сы́рный ве́чера, па́мѧть соверша́емъ  всѣ́хъ прпⷣбныхъ и҆ бг҃оно́сныхъ ѻ҆тцє́въ, въ по́двизѣ  просїѧ́вшихъ. 
Ѻ҆бы́чнаѧ каѳі́сма. На Гдⷭ҇и воззва́хъ, ста́вимъ  стїхѡ́въ ѕ҃, и҆ пое́мъ стїхи̑ры трїѡ́ди ѻ҆тцє́въ. гла́съ  и҃: Прїиди́те всѝ вѣ́рнїи: Сла́ва, гла́съ ѕ҃: И҆́же по  ѡ҆́бразꙋ соблю́дше невреди́мо: И҆ ны́нѣ, бг҃оро́диченъ а҃,  гла́са. Прокі́менъ днѐ, гла́съ з҃: Бж҃е застꙋ́пникъ мо́й  є҆сѝ ты̀: Сті́хъ: И҆зми́ мѧ ѿ вра̑гъ мои́хъ бж҃е: И҆  чте́нїе: Прⷪ҇ро́чества заха́рїина: Та́кѡ глаго́летъ гдⷭ҇ь  вседержи́тель: по́стъ четве́ртый: Прокі́менъ, гла́съ ѕ҃: Да  оу҆пова́етъ і҆и҃ль на гдⷭ҇а ѿ ны́нѣ и҆ до вѣ́ка.  Сті́хъ: Гдⷭ҇и не вознесе́сѧ се́рдце моѐ: Та́же, Сподо́би  гдⷭ҇и: и҆ И҆спо́лнимъ вече́рнюю мл҃твꙋ на́шꙋ: На стїхо́внѣ  самогла́сенъ днѐ, гла́съ в҃: Ѡ҆чи́стимъ себѐ бра́тїе: и҆  ѻ҆бы̑чныѧ припѣ́вы: и҆ мч҃нченъ. Сла́ва, гла́съ и҃:  Мона́хѡвъ мно́жєства: И҆ ны́нѣ, бг҃оро́диченъ, подо́бенъ:  Ѽ пресла́внагѡ чꙋдесѐ! Ра́дꙋйсѧ чистоты̀ сокро́вище: 
Тропа́рь, гла́съ д҃: 
Бж҃е ѻ҆тє́цъ на́шихъ, творѧ́й при́снѡ съ на́ми по  твое́й кро́тости, не ѿста́ви ми́лость твою̀ ѡ҆ на́съ, но  мл҃твами и҆́хъ въ ми́рѣ оу҆пра́ви живо́тъ на́шъ. 
Сла́ва, и҆ ны́нѣ: Є҆́же ѿ вѣ́ка оу҆тае́ное:  Посе́мъ є҆ктенїа̀: Поми́лꙋй на́съ бж҃е: и҆ г҃ покло́ны  вели̑кїѧ. и҆ мл҃тва: Всест҃а́ѧ трⷪ҇це: Бꙋ́ди и҆́мѧ гдⷭ҇не:  три́жды, и҆ ѱало́мъ, Бл҃гословлю̀ гдⷭ҇а: Досто́йно  є҆́сть: и҆ ѿпꙋ́стъ. (с. у҃в ѡ҆б.) И҆ быва́етъ трапе́за  по ѻ҆бы́чаю, ꙗ҆́коже въ сре́дꙋ сы́рнꙋю оу҆каза́сѧ. [зрѝ]  На трапе́зѣ же чте́мъ сло́во ѡ҆ постѣ̀, ст҃а́гѡ дѡроѳе́а.  На повече́рїи, пое́мъ канѡ́нъ оу҆со́пшихъ, ѻ҆ктѡ́иха, на  рѧдꙋ̀ гла́са. 
Въ сꙋббѡ́тꙋ сы́рнꙋю на оу҆́трени. 
На Бг҃ъ гдⷭ҇ь, тропа́рь ѻ҆тцє́въ, два́жды. Сла́ва, и҆  ны́нѣ, Є҆́же ѿ вѣ́ка: и҆ ѻ҆бы̑чныѧ каѳі̑смы. По а҃-й  каѳі́смѣ сѣда́льны ст҃ы́хъ, гла́съ и҃. Подо́бенъ:  Повелѣ́нное: Ѻ҆́ч҃ескими мо́лнїѧми ѡ҆зари́вшесѧ: Сла́ва:  Нача́льника мона́шествꙋющихъ: И҆ ны́нѣ: Бл҃годари́мъ тѧ̀  приснодв҃о: По в҃-й каѳі́смѣ сѣда́льны, гла́съ д҃.  Подо́бенъ: Свирѣ́лей па́стырскихъ: А҆нтѡ́нїа кꙋ́пнѡ:  Сла́ва: Ꙗ҆́коже въ раѝ добродѣ́телей цвѣтꙋ́щемъ: И҆  ны́нѣ: Безпло́тныхъ твои́хъ хрⷭ҇тѐ: Чте́мъ же во ст҃о́мъ  є҆фре́мѣ словеса̀ ѡ҆ преста́вльшихсѧ ѻ҆тцѣ́хъ, и҆  прѡ́чаѧ. Стїхосло́вимъ же, Пое́мъ гдⷭ҇еви: Канѡ́нъ ст҃а́гѡ  ѻ҆би́тели, со і҆рмосо́мъ на ѕ҃: и҆ ст҃ы́хъ ѻ҆тцє́въ, на  и҃, гла́съ и҃. Катава́сїа, і҆рмо́съ настоѧ́щагѡ канѡ́на:  Пѣ́снь возсле́мъ лю́дїе: в҃-ю пѣ́снь во ѱалти́ри не  глаго́лемъ, но припѣва́емъ: Прпⷣбнїи ѻ҆тцы̀ моли́те бг҃а  ѡ҆ на́съ. По г҃-й пѣ́сни, сѣда́льны ст҃ы́хъ, гла́съ д҃.  Подо́бенъ: Ско́рѡ предварѝ: Лꙋчы̀ ꙗ҆́коже со́лнце пра́вды:  и҆ гла́съ и҃: А҆нтѡ́нїа кро́ткое и҆ чи́стое: Сла́ва, гла́съ  то́йже: Оу҆́зы разрѣ́шше страсте́й: И҆ ны́нѣ: Въ  тимѣ́нїи оу҆глѣбо́хъ грѣхѡ́въ: (с. у҃г) По ѕ҃-й  пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Ꙗ҆́кѡ бл҃гоче́стїѧ проповѣ́дники, и҆ нече́стїѧ  ѡ҆бꙋзда́тели бг҃оно́сныхъ собо́ръ оу҆ѧсни́лъ є҆сѝ,  подсо́лнечнꙋю ѡ҆сїѧва́ющыѧ: въ ми́рѣ соверше́нномъ тѣ́хъ  мл҃твами, тебѐ сла́вѧщыѧ и҆ велича́ющыѧ сохранѝ, пою́щыѧ  тѝ гдⷭ҇и: а҆ллилꙋ́їа. 
И҆ і҆́косъ. и҆ чте́мъ сѷнаѯа́рїй. По ѳ҃-й пѣ́сни,  свѣти́ленъ ѻ҆тцє́въ: Подо́бенъ: Жєны̀ оу҆слы́шите:  Мі́ра ѿве́ргшїисѧ: Сла́ва, и҆ ны́нѣ: Подо́бенъ: Со  оу҆ч҃нкѝ взы́демъ: Въ по́стничествѣ просїѧ́вшыѧ: На  хвали́техъ стїхи̑ры ѻ҆тцє́въ, на д҃, гла́съ и҃. Подо́бенъ:  Во є҆де́мѣ ра́й: Ѻ҆тцє́въ всѝ мно́жество: Сла́ва,  гла́съ ѕ҃: Прпⷣбнїи ѻ҆тцы̀, во всю̀ зе́млю: И҆ ны́нѣ:  Бцⷣе ты̀ є҆сѝ лоза̀: Славосло́вїе вели́кое. По трист҃о́мъ  тропа́рь ѻ҆тцє́въ: Сла́ва, и҆ ны́нѣ: бг҃оро́диченъ а҃.  Є҆ктєнїѝ, и҆ ѿпꙋ́стъ, и҆ ча́съ а҃. На часѣ́хъ,  тропа́рь ѻ҆тцє́въ. По трист҃о́мъ конда́къ ѻ҆тцє́въ. На  лїтꙋргі́и, бл҃жє́нна ѿ канѡ́на ѻ҆тцє́въ, пѣ́снь г҃-ѧ,  и҆ ѕ҃-ѧ. Прокі́менъ ѻ҆тцє́въ є҆ди́нъ, гла́съ д҃:  Восхва́лѧтсѧ прпⷣбнїи во сла́вѣ: Сті́хъ: Возношє́нїѧ  бж҃їѧ въ горта́ни и҆́хъ: А҆по́столъ днѐ, къ ри́млѧнѡмъ,  зача́ло рє҃і: Ми́ръ возлю́бимъ: и҆ дрꙋгі́й ѻ҆тцє́въ, къ  гала́тѡмъ, зача́ло сг҃і: Пло́дъ дх҃о́вный: А҆ллилꙋ́їа,  гла́съ в҃: Насажде́ни въ домꙋ̀ гдⷭ҇ни: Сті́хъ: Весели́тесѧ  првⷣнїи ѡ҆ гдⷭ҇ѣ: Є҆ѵⷢ҇лїе днѐ, матѳе́а, зача́ло ѕ҃і:  Внемли́те ми́лостыни ва́шеѧ: дрꙋго́е є҆ѵⷢ҇лїе ѻ҆тцє́въ,  матѳе́а, зача́ло м҃г: Всѧ̑ мнѣ̀ прєдана̀ сꙋ́ть ѻ҆ц҃е́мъ  мои́мъ: Прича́стенъ, Ра́дꙋйтесѧ: 
(с. у҃г ѡ҆б.) 
Въ недѣ́лю сыропꙋ́стнꙋю, и҆згна́нїе а҆да́мово. 
Въ сꙋббѡ́тꙋ ве́чера на ма́лѣй вече́рни, стїхи̑ры  воскрⷭ҇ны, и҆ бцⷣы, по ѻ҆бы́чаю. На вели́цѣй вече́рни, по  ѻ҆бы́чномъ ѱалмѣ̀, пое́мъ Бл҃же́нъ мꙋ́жъ, каѳі́смꙋ всю̀.  На Гдⷭ҇и воззва́хъ стїхи̑ры воскрⷭ҇ны г҃, и҆ а҆натѡ́лїевы  г҃, и҆ трїѡ́ди. д҃, гла́съ ѕ҃. Подо́бенъ: Всю̀ ѿложи́вше:  Созда́тель мо́й гдⷭ҇ь: Сла́ва, гла́съ ѕ҃: Сѣ́де а҆да́мъ  прѧ́мѡ раѧ̀: И҆ ны́нѣ, бг҃оро́диченъ а҃-й гла́са. На лїті́и  стїхи̑ры хра́ма. Сла́ва, гла́съ ѕ҃: Со́лнце лꙋчы̀ скры̀: И҆  ны́нѣ, Та́инственнѡ воспѣва́емъ тѧ̀: На стїхо́внѣ,  ѻ҆ктѡ́иха, по а҆лфави́тꙋ. Сла́ва, гла́съ ѕ҃: И҆згна́нъ  бы́сть а҆да́мъ: И҆ ны́нѣ, Творе́цъ и҆ и҆зба́витель мо́й: По  трист҃о́мъ, Бцⷣе дв҃о: три́жды.] и҆ бл҃гослове́нїе  хлѣ́бѡвъ. и҆ чте́мъ сло́во і҆ѡа́нна златоꙋ́стагѡ, на  и҆згна́нїе а҆да́ма. На оу҆́трени, на Бг҃ъ гдⷭ҇ь, тропа́рь  воскрⷭ҇нъ, два́жды. Сла́ва, и҆ ны́нѣ, бг҃оро́диченъ а҃-й  гла́са, и҆ ѻ҆бы̑чныѧ каѳі̑смы, и҆ сѣда́льны воскрⷭ҇ны, и҆  бг҃оро́дичны и҆́хъ. Полѷеле́й, ꙗ҆́коже оу҆каза́сѧ въ  прє́жднїѧ недѣ̑ли. Та́же степє́нна, и҆ прокі́менъ гла́са.  Всѧ́кое дыха́нїе: є҆ѵⷢ҇лїе воскрⷭ҇но. Воскрⷭ҇нїе хрⷭ҇то́во:  ѱало́мъ н҃ и҆ про́чее всѐ по рѧ́дꙋ, ꙗ҆́коже и҆з̾ѧви́сѧ  въ недѣ́лю мытарѧ̀ и҆ фарїсе́а. Канѡ́нъ воскрⷭ҇нъ, со  і҆рмосо́мъ на д҃: и҆ крⷭ҇товоскрⷭ҇нъ на в҃: и҆ бцⷣы на в҃.  и҆ трїѡ́ди на ѕ҃, гла́съ ѕ҃. Катава́сїа трїѡ́ди: Ꙗ҆́кѡ но  сꙋ́хꙋ: По г҃-й пѣ́сни, сѣда́ленъ трїѡ́ди, гла́съ д҃.  Подо́бенъ: Оу҆диви́сѧ: И҆згна́нъ бы́сть а҆да́мъ ѿ  ра́йскїѧ сла́дости: Сла́ва, гла́съ то́йже. Подо́бенъ:  Вознесы́йсѧ: (с. у҃д) Ны́нѣ вре́мѧ добродѣ́телей  ꙗ҆ви́сѧ: И҆ ны́нѣ, Не оу҆молчи́мъ никогда̀ бцⷣе: и҆  чте́нїе. По ѕ҃-й пѣ́сни, 
Конда́къ, гла́съ ѕ҃: Самоподо́бенъ: 
Премꙋ́дрости наста́вниче, смы́сла пода́телю, немꙋ́дрыхъ  наказа́телю, и҆ ни́щихъ защи́тителю, оу҆твердѝ, вразꙋмѝ  се́рдце моѐ влⷣко. ты̀ да́ждь мѝ сло́во, ѻ҆́ч҃ее сло́во,  се́ бо оу҆стна́мъ мои́мъ не возбраню̀, во є҆́же зва́ти  тебѣ̀: млⷭ҇тиве, поми́лꙋй мѧ̀ па́дшаго. 
И҆ і҆́косъ. и҆ чте́мъ сѷнаѯа́рїй. По ѳ҃-й пѣ́сни,  свѣти́ленъ воскрⷭ҇нъ: Сла́ва, трїѡ́ди: Подо́бенъ: Жєны̀  оу҆слы́шите: За́повѣдь твою̀ гдⷭ҇и: И҆ ны́нѣ, подо́бенъ:  Со оу҆ч҃нкѝ: И҆згна́на бы́вша гдⷭ҇и: На хвали́техъ,  стїхи̑ры воскрⷭ҇ны д҃, и҆ а҆нато́лїевъ а҃: и҆ трїѡ́ди  самогла́сны г҃, гла́съ є҃: Оу҆вы̀ мнѣ̀, а҆да́мъ  рыда́нїемъ возопѝ: со ѻ҆бы́чными припѣ́вы, ꙗ҆́кѡ  предписа́сѧ въ мимоше́дшихъ недѣ́лѧхъ. И҆ ны́нѣ,  Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ, є҆ктєнїѝ, и҆ ѿпꙋ́стъ, и҆  и҆схожде́нїе въ притво́ръ. Стїхи́ра є҆ѵⷢ҇льскаѧ, и҆  поꙋче́нїе стꙋді́тово, по ѻ҆бы́чаю: и҆ ча́съ а҃, и҆  коне́чный ѿпꙋ́стъ. На часѣ́хъ, тропа́рь воскрⷭ҇нъ. По  трист҃о́мъ: конда́къ трїѡ́ди. На лїтꙋргі́и, бл҃жє́нна  ѻ҆ктѡ́иха на ѕ҃, и҆ трїѡ́ди пѣ́снь ѕ҃-ѧ на д҃. По вхо́дѣ  глаго́лемъ тропарѝ, ꙗ҆́коже оу҆каза́сѧ въ недѣ́лю  фарїсе́евꙋ. Прокі́менъ, гла́съ и҃: Помоли́тесѧ и҆ воздади́те  гдⷭ҇еви бг҃ꙋ на́шемꙋ. Сті́хъ: Вѣ́домъ во і҆ꙋде́и бг҃ъ:  А҆по́столъ къ ри́млѧнѡмъ, зача́ло рв҃і: Ны́нѣ ближа́йшее  на́мъ сп҃се́нїе: А҆ллилꙋ́їа, гла́съ ѕ҃: Бл҃го є҆́сть  и҆сповѣ́датисѧ гдⷭ҇еви. Сті́хъ: Возвѣща́ти заꙋ́тра млⷭ҇ть  твою̀. Є҆ѵⷢ҇лїе матѳе́а, зача́ло з҃і: А҆́ще ѿпꙋща́ете  человѣ́кѡмъ согрѣшє́нїѧ и҆́хъ: и҆ по рѧ́дꙋ бж҃е́ственнаѧ  лїтꙋргі́а златоꙋ́стова: Прича́стенъ: Хвали́те гдⷭ҇а съ  нб҃съ: 
(с. у҃д ѡ҆б.) 
[зрѝ] Подоба́етъ вѣ́дати: Ꙗ҆́кѡ ѿ сеѧ̀ недѣ́ли  сы́рныѧ, да́же до воздви́женїѧ чⷭ҇тна́гѡ крⷭ҇та̀ во всѧ̀  недѣ́ли, чрез̾ всѐ лѣ́то, на оу҆́трени оу҆пражнѧ́етсѧ  полѷеле́й: пое́тсѧ же то́кмѡ въ пра́здники гдⷭ҇скїѧ, и҆  вели́кихъ ст҃ы́хъ, во бдѣ́нїихъ недѣ́льныхъ. 
Въ тꙋ́южде недѣ́лю сы́рнꙋю ве́чера: 
По ѻ҆бы́чномъ ѱалмѣ̀, На Гдⷭ҇и воззва́хъ, пое́мъ  стїхи̑ры ѻ҆ктѡ́иха, на рѧдꙋ̀ гла́са покаѧ́нны д҃. Сїѧ̑ же  пи́саны, два̀ ве́черъ на стїхо́внѣ, и҆ два̀ оу҆́треннихъ  стїхо́вныхъ. [Та́кожде и҆ въ про́чыѧ недѣ̑ли, ѿ сеѧ̀  да́же до пѧ́тыѧ ст҃а́гѡ поста̀. Гдⷭ҇и воззва́хъ, пое́мъ на  гла́съ ѻ҆смогла́сника на рѧдꙋ̀.] И҆ трїѡ́ди подо́бны г҃,  гла́съ в҃. Подо́бенъ: Є҆гда̀ ѿ дре́ва: двѣ̀, творе́нїе  господи́на і҆ѡ́сифа: Воздержа́нїемъ тѣ́ло смири́ти всѝ  потщи́мсѧ: И҆ є҆ди́нъ господи́на ѳео́дѡра, гла́съ то́йже.  и҆ мине́и ст҃а́гѡ, подо́бны г҃: Сла́ва, ст҃а́гѡ, а҆́ще  и҆́мать: а҆́ще ли нѝ, Сла́ва, и҆ ны́нѣ, бг҃оро́диченъ, во  гла́съ мине́и. и҆ быва́етъ вхо́дъ съ кади́ломъ, по  ѻ҆бы́чаю. Та́же пое́мъ прокі́менъ вели́кїй, гла́съ и҃: Не  ѿвратѝ лица̀ твоегѡ̀ ѿ ѻ҆́трока твоегѡ̀, ꙗ҆́кѡ  скорблю̀, ско́рѡ оу҆слы́ши мѧ̀: вонмѝ дꙋшѝ мое́й, и҆  и҆зба́ви ю҆̀. Сті́хъ а҃: Сп҃се́нїе твоѐ бж҃е да прїи́метъ  мѧ̀. Сті́хъ в҃: Да оу҆́зрѧтъ ни́щїи, и҆ возвеселѧ́тсѧ.  Сті́хъ г҃: Взыщи́те бг҃а, и҆ жива̀ бꙋ́детъ дꙋша̀ ва́ша. И҆  па́ки вы́шшимъ гла́сомъ: Не ѿвратѝ лица̀ твоегѡ̀: 
(с. у҃є) 
[зрѝ] Вѣ́домо же бꙋ́ди: Ꙗ҆́кѡ во всѣ́хъ недѣ́лѧхъ  ст҃ы́ѧ м҃-цы ве́черъ вхо́дъ быва́етъ, вели́кихъ ра́ди  прокі́менѡвъ. По прокі́менѣ же є҆ктенїѝ: Рце́мъ всѝ, не  глаго́лемъ, но а҆́бїе предстоѧ́тель: Сподо́би гдⷭ҇и въ  ве́черъ се́й: и҆ твори́мъ мета̑нїѧ г҃. Ѿсе́лѣ начина́емъ  твори́ти покло́ны. Та́же, є҆ктенїа̀: И҆спо́лнимъ вече́рнюю  мл҃твꙋ: и҆ посе́мъ, соше́дшесѧ ѻ҆́ба ли̑ка вкꙋ́пѣ, пое́мъ  на стїхо́внѣ трїѡ́ди самогла́сенъ, гла́съ д҃: Возсїѧ̀  бл҃года́ть твоѧ̀ гдⷭ҇и: со ѻ҆бы́чными припѣ́вы: и҆  мч҃нченъ. Сла́ва, ст҃а́гѡ, а҆́ще и҆́мать: а҆́ще ли нѝ,  Сла́ва, и҆ ны́нѣ, бг҃оро́диченъ, гла́съ то́йже:  А҆́гг҃льстїи чи́ни: Та́же, Ны́нѣ ѿпꙋща́еши: посе́мъ  трист҃о́е, и҆ покло́ны г҃. По Ѻ҆́ч҃е на́шъ: і҆ере́й  возгла́съ: Ꙗ҆́кѡ твоѐ є҆́сть црⷭ҇тво: Та́же глаго́лемъ  тропарѝ сїѧ̑, гла́съ д҃: Бцⷣе дв҃о ра́дꙋйсѧ: и҆ покло́нъ  є҆ди́нъ. Сла́ва: Крⷭ҇ти́телю хрⷭ҇то́въ: покло́нъ. И҆  ны́нѣ: Моли́те ѡ҆ на́съ: покло́нъ. Та́же, Под̾ твоѐ  бл҃гоꙋтро́бїе: без̾ покло́на. Гдⷭ҇и поми́лꙋй, м҃: кро́ткимъ  и҆ ти́химъ гла́сомъ, ра́внѡ всѝ. Та́же, Сла́ва, и҆ ны́нѣ,  Чⷭ҇тнѣ́йшꙋю херꙋві̑мъ: И҆́менемъ гдⷭ҇нимъ: І҆ере́й: Сы́й  бл҃гослове́нъ: Мы́ же мл҃твꙋ: Нбⷭ҇ный цр҃ю̀: И҆ посе́мъ,  воздѣ́вше рꙋ́цѣ, мо́лимсѧ во свое́й мы́сли, глаго́люще въ  себѣ̀ мл҃твꙋ ст҃а́гѡ є҆фре́ма: Гдⷭ҇и и҆ влⷣко живота̀  моегѡ̀, дꙋ́хъ пра́здности, оу҆ны́нїѧ, любонача́лїѧ и҆  праздносло́вїѧ не да́ждь мѝ. Покло́нъ. Дꙋ́хъ же  цѣломꙋ́дрїѧ, смиренномꙋ́дрїѧ, терпѣ́нїѧ и҆ любвѐ да́рꙋй  мѝ рабꙋ̀ твоемꙋ̀. Покло́нъ. Є҆́й гдⷭ҇и цр҃ю̀, да́рꙋй мѝ  зрѣ́ти моѧ̑ прегрѣшє́нїѧ, и҆ не ѡ҆сꙋжда́ти бра́та моегѡ̀,  ꙗ҆́кѡ бл҃гослове́нъ є҆сѝ во вѣ́ки вѣкѡ́въ, а҆ми́нь.  Покло́нъ. И҆ цѣлꙋ́емъ ст҃ы́ѧ и҆ честны́ѧ і҆кѡ́ны, и҆  пото́мъ глаго́летъ і҆ере́й: Сла́ва тебѣ̀ хрⷭ҇тѐ бж҃е,  оу҆пова́нїе на́ше, сла́ва тебѣ̀. И҆ быва́етъ соверше́нный  ѿпꙋ́стъ. (с. у҃є ѡ҆б.) По вече́рни же въ трапе́зѣ  быва́етъ оу҆тѣше́нїе бра́тїи. По воста́нїи же ѿ  трапе́зы, повече́рїе пое́мъ ма́лое по ѻ҆бы́чаю, съ мета́нїи  и҆ покло́ны по́стными. На Сла́ва въ вы́шнихъ, мета̑нїѧ г҃.  [А҆́ще бы́ло бдѣ́нїе, Канѡ́нъ бцⷣы не глаго́летсѧ].  Досто́йно є҆́сть: трист҃о́е, мета̑нїѧ г҃: и҆ ѻ҆бы̑чныѧ  тропарѝ. Гдⷭ҇и поми́лꙋй, м҃. И҆́же на всѧ́кое вре́мѧ:  І҆ере́й, Бж҃е оу҆ще́дри ны̀: покло́ны г҃ вели̑кїѧ, съ  мл҃твою ст҃а́гѡ є҆фре́ма: Гдⷭ҇и и҆ влⷣко: и҆ про́чыѧ,  в҃і. Та́же трист҃о́е. Ѻ҆́ч҃е на́шъ: Гдⷭ҇и поми́лꙋй, в҃і:  и҆ мл҃тва: Нескве́рнаѧ, небла́знаѧ: И҆ да́ждь на́мъ: и҆  ѿпꙋ́стъ. И҆ и҆́мже ѡ҆́бразомъ оу҆каза́сѧ слꙋ́жба вече́рни  и҆ повече́рїѧ сеѧ̀ недѣ́ли: си́це да быва́етъ и҆ про́чыѧ  недѣ́ли ст҃ы́ѧ четыредесѧ́тницы. 
[зрѝ] Подоба́етъ вѣ́дати: Ꙗ҆́кѡ а҆́ще бꙋ́детъ бра́тꙋ  на́шемꙋ ѿитѝ ко гдⷭ҇ꙋ во ст҃ы́хъ си́хъ дне́хъ, посредѣ̀  седми́цы не быва́ютъ трети̑ны є҆гѡ̀, да́же до пѧтка̀  ве́чера, тогда́ бо соверша́етсѧ паннѷхі́да є҆гѡ̀,  подо́бнѣ и҆ въ сꙋббѡ́тꙋ лїтꙋргі́а є҆гѡ̀. Во грѧдꙋ́щꙋю же  сꙋббѡ́тꙋ быва́ютъ девѧти̑ны є҆гѡ̀, а҆́ще слꙋчи́тсѧ, а҆́ще  ли нѝ. четыредесѧти̑ны же є҆гѡ̀ быва́ютъ, є҆гда̀ число̀  дне́й є҆гѡ̀ и҆спо́лнитсѧ. Приношє́нїѧ же и҆ па̑мѧти є҆гѡ̀  начина́ютсѧ ѿ но́выѧ недѣ́ли, да́же до и҆сполне́нїѧ дне́й  м҃. 
(с. у҃ѕ) 
Нача́ло ст҃а́ѡ и҆ вели́кагѡ поста̀. 
Въ понедѣ́льникъ пе́рвыѧ седми́цы зна́менаетъ  параекклисїа́рхъ къ свѣ́тꙋ коснѣ́е, вече́рнѧгѡ ра́ди  оу҆тѣше́нїѧ. 
И҆ собра́вшесѧ всѝ въ притво́ръ, пое́мъ полꙋ́нощницꙋ  без̾ покло́нѡвъ: то́чїю по Чⷭ҇тнѣ́йшꙋю херꙋві̑мъ, г҃  покло́ны вели̑кїѧ, съ мл҃твою: Гдⷭ҇и и҆ влⷣко живота̀  моегѡ̀: Сїе́ же быва́етъ въ а҃-й де́нь то́чїю. Въ про́чыѧ же  дни̑ ст҃а́гѡ и҆ вели́кагѡ поста̀ пое́мъ полꙋ́нощницꙋ всю̀ съ  покло́ны. Въ нача́лѣ трист҃а́гѡ, покло́ны г҃: на Прїиди́те  поклони́мсѧ, покло́ны г҃. На непоро́чнахъ, на ко́ейждо  сла́вѣ покло́ны г҃. По Вѣ́рꙋю во є҆ди́наго бг҃а:  трист҃о́е, покло́ны г҃. По И҆́же на всѧ́кое вре́мѧ, и҆ по  Чⷭ҇тнѣ́йшꙋю, по возгла́сѣ: Бж҃е оу҆ще́дри ны̀: твори́мъ  покло́ны г҃ вели̑кїѧ, въ ни́хже глаго́лемъ мл҃твꙋ ст҃а́гѡ  є҆фре́ма: Гдⷭ҇и и҆ влⷣко живота̀ моегѡ̀: вта́й, въ трѝ  раздѣлє́нїѧ, ꙗ҆́коже предписа́сѧ. Та́же ма́лыхъ, в҃і,  глаго́люще въ себѣ̀: Бж҃е, ѡ҆чи́сти мѧ̀ грѣ́шнаго. и҆  па́ки послѣдѝ мл҃твꙋ всю̀ вышепи́саннꙋю, и҆ покло́нъ  є҆ди́нъ вели́кїй. Та́же мл҃твꙋ: Влⷣко бж҃е ѻ҆́ч҃е  вседержи́телю: Посе́мъ, Прїиди́те поклони́мсѧ: покло́ны г҃.  Возведо́хъ ѻ҆́чи моѝ въ го́ры: Сла́ва, и҆ ны́нѣ,  трист҃о́е: покло́ны г҃. По Ѻ҆́ч҃е на́шъ: тропарѝ  ѻ҆бы̑чныѧ. и҆ возгла́съ ѿ і҆ере́а: и҆ мл҃тва: Помѧнѝ,  гдⷭ҇и: Та́же, Пресла́внаѧ приснодв҃о: и҆ Оу҆пова́нїе моѐ  ѻ҆ц҃ъ: Посе́мъ і҆ере́й: Сла́ва тебѣ̀ хрⷭ҇тѐ бж҃е: и҆  проще́нїе ѻ҆бы́чное: и҆ воста́въ і҆ере́й глаго́летъ: (с.  у҃ѕ ѡ҆б.) Помо́лимсѧ ѡ҆ бл҃гочести́вѣйшемъ: ꙗ҆́кѡ  ѻ҆бы́чай. и҆ по и҆сполне́нїи сегѡ̀ воста́въ і҆ере́й,  твори́тъ ѻ҆бы́чное мета́нїе предстоѧ́телю, и҆ вхо́дитъ во  ст҃ы́й ѻ҆лта́рь, и҆ прїе́мъ кади́льницꙋ, глаго́летъ и҆  мл҃твꙋ кади́ла. и҆ ста́въ пред̾ ст҃о́ю трапе́зою, кади́тъ  крⷭ҇тоѡбра́знѡ, и҆ возгласи́тъ: Бл҃гослове́нъ бг҃ъ на́шъ,  всегда̀, ны́нѣ и҆ при́снѡ, и҆ во вѣ́ки вѣкѡ́въ. И҆ на́мъ  ѿвѣща́вшымъ: А҆ми́нь. Та́же оу҆чине́нный чте́цъ  глаго́летъ трист҃о́е без̾ мета́нїй. По Ѻ҆́ч҃е на́шъ:  возгла́съ ѿ і҆ере́а: Ꙗ҆́кѡ твоѐ є҆́сть црⷭ҇тво: Гдⷭ҇и  поми́лꙋй, в҃і: Прїиди́те поклони́мсѧ, три́жды, без̾  мета́нїй. и҆ ѱало́мъ ѳ҃і: Оу҆слы́шитъ тѧ̀ гдⷭ҇ь: и҆ к҃- й: Гдⷭ҇и си́лою твое́ю: По концѣ̀ и҆́хъ трист҃о́е, без̾  мета́нїй. По Ѻ҆́ч҃е на́шъ: тропарѝ ѻ҆бы̑чныѧ. Си̑мъ  глаго́лємымъ: кади́тъ і҆ере́й ст҃ы́й ѻ҆лта́рь, и҆ всю̀  цр҃ковь. и҆ возвра́щьсѧ во ѻ҆лта́рь глаго́летъ є҆ктенїю̀  ма́лꙋю: Поми́лꙋй на́съ, бж҃е: и҆ возгла́съ: Ꙗ҆́кѡ млⷭ҇тивъ:  Ли́къ: А҆ми́нь. И҆́менемъ гдⷭ҇нимъ: и҆ а҆́бїе і҆ере́й стоѧ̀  пред̾ ст҃о́ю трапе́зою, возглаша́етъ: Сла́ва ст҃ѣ́й и҆  є҆диносꙋ́щнѣй и҆ животворѧ́щей, и҆ нераздѣ́льнѣй  трⷪ҇цѣ, всегда̀, ны́нѣ и҆ при́снѡ, и҆ во вѣ́ки вѣкѡ́въ.  И҆ предстоѧ́тель глаго́летъ: А҆ми́нь. Сла́ва, въ вы́шнихъ  бг҃ꙋ: три́жды, без̾ покло́нѡвъ. и҆ Гдⷭ҇и оу҆стнѣ̀ моѝ  ѿве́рзеши: два́жды. И҆ глаго́летъ шестоѱа́лмїе со  всѧ́кимъ внима́нїемъ, не борзѧ́сѧ, но со стра́хомъ бж҃їимъ,  ꙗ҆́кѡ самомꙋ̀ бг҃ꙋ бесѣ́дꙋюще неви́димѡ. И҆ не и҆́мать  кто̀ вла́сти шепты̑ твори́ти, нижѐ плю́нꙋти, и҆лѝ  хра́кнꙋти: но па́че внима́ти ѿ ѱало́мника глаго́лємымъ,  рꙋ́цѣ и҆мꙋ́ще согбе́ны къ пе́рсємъ, главы̑ же преклоне́ны,  и҆ ѻ҆́чи и҆мꙋ́ще до́лꙋ, серде́чныма ѻ҆чи́ма зрѧ́ще къ  восто́кѡмъ, молѧ́щесѧ ѡ҆ грѣсѣ́хъ на́шихъ, помина́юще  сме́рть, и҆ бꙋ́дꙋщꙋю мꙋ́кꙋ, и҆ жи́знь вѣ́чнꙋю. (с. у҃з) Въ  нача́ло же р҃в-гѡ ѱалма̀, глаго́летъ і҆ере́й оу҆́трєннїѧ  мл҃твы, стоѧ̀ непокрове́нъ, по ѻ҆бы́чаю: По сконча́нїи же  шестоѱа́лмїа глаго́летъ є҆ктенїю̀ вели́кꙋю, и҆ возгла́съ.  Та́же глаго́летъ оу҆чине́нный мона́хъ, и҆лѝ і҆ере́й:  А҆ллилꙋ́їа: во гла́съ прилꙋчи́вшїйсѧ ѻ҆ктѡ́иха, со стїхѝ  и҆́хъ. Сті́хъ а҃-й: Ѿ но́щи оу҆́тренюетъ дꙋ́хъ мо́й къ  тебѣ̀ бж҃е. Сті́хъ в҃-й: Пра́вдѣ наꙋчи́тесѧ живꙋ́щїи на  землѝ. Сті́хъ г҃-й: За́висть прїи́метъ лю́ди ненака̑занныѧ.  Сті́хъ д҃-й: Приложѝ и҆̀мъ ѕла̀ гдⷭ҇и. приложѝ ѕла̀  сла̑внымъ землѝ. И҆ по ко́емждо стїсѣ̀ кли́рїцы пою́тъ,  А҆ллилꙋ́їа, три́жды. Та́же трⷪ҇чны гла́са, раздѣлѧ́юще на  ли́ки: пое́мъ же со оу҆миле́нїемъ, велегла́снѡ и҆ ко́снѡ,  пѣ́нїемъ: На в҃-мъ, Сла́ва: а҆ на г҃-мъ, И҆ ны́нѣ: Та́же  стїхосло́вимъ є҆ди́нꙋ каѳі́смꙋ ѱалти́ра. По а҆нтїфѡ́нѣхъ  же, на А҆ллилꙋ́їа, твори́мъ покло́ны г҃, всѝ ра́внѡ,  послѣ́дꙋюще и҆гꙋ́менꙋ, и҆лѝ є҆кклисїа́рхꙋ. По каѳі́смахъ  є҆ктєнїѝ не глаго́лютсѧ во всю̀ м҃-цꙋ, кромѣ̀ сꙋббѡ́тъ  и҆ недѣ́ль. По а҃-й каѳі́смѣ сѣда́льны оу҆мили́тєльныѧ  ѻ҆смогла́сника, и҆ мч҃нченъ: Та́же чте́нїе во ст҃о́мъ  є҆фре́мѣ. [зрѝ] Ѿ сегѡ́ бо днѐ начина́етсѧ ст҃ы́й  є҆фре́мъ: и҆ чте́тсѧ до пѧтка̀ цвѣтоно́сныѧ седми́цы. 
комм. Ѡ҆ ѱалти́ри, ка́кѡ глаго́летсѧ во ст҃ꙋ́ю и҆  вели́кꙋю м҃-цꙋ, предписа́сѧ во главѣ̀ з҃і, ли́стъ л҃в. 
Чте́тсѧ же ѿ предстоѧ́телѧ, и҆лѝ ѿ пѣвца̀ пе́рвагѡ  десны́ѧ страны̀. По в҃-й же каѳі́смѣ сѣда́ленъ трїѡ́ди,  кѵ́ръ і҆ѡ́сифа. Сла́ва, то́йже: И҆ ны́нѣ, бг҃оро́диченъ: и҆  па́ки чте́нїе во ст҃о́мъ є҆фре́мѣ. По г҃-й каѳі́смѣ  сѣда́ленъ трїѡ́ди, господи́на ѳео́дѡра. Сла́ва, то́йже: И҆  ны́нѣ, бг҃оро́диченъ. Чте́нїе въ лаѵсаи́цѣ. Посе́мъ  ѱало́мъ н҃, и҆ а҆́бїе і҆ере́й мл҃твꙋ: Сп҃сѝ бж҃е лю́ди  твоѧ̑: (с. у҃з ѡ҆б.) Кли́рїцы же, Гдⷭ҇и поми́лꙋй, в҃і. и҆  возгла́съ. Млⷭ҇тїю и҆ щедро́тами: Посе́мъ начина́емъ:  Гдⷭ҇еви пое́мъ: на гла́съ канѡ́на мине́и днѐ ст҃а́гѡ: и҆  глаго́лютъ стїхѝ пѣ́сней ско́рѡ, кі́йждо ли́къ сво́й  сті́хъ, до́ндеже дости́гнꙋтъ до Ѡ҆гꙋстѣ́ша: и҆ ѿ тогѡ̀  начина́ютъ стїхѝ держа́ти на д҃і: и҆ пое́мъ мине́и со  і҆рмосо́мъ на ѕ҃. 
Пое́мъ же си́це: Пе́рвый ли́къ глаго́летъ сті́хъ:  Ѡ҆гꙋстѣ́ша: и҆ пое́тъ і҆рмо́съ. Вторы́й же ли́къ глаго́летъ  вторы́й сті́хъ: Речѐ вра́гъ: и҆ по не́мъ тропа́рь канѡ́на.  и҆ по рѧ́дꙋ стїхѝ, по ликѡ́мъ, до тогда̀ потща́шасѧ: Ѿ  стїха́ же, Тогда̀ потща́шасѧ: начина́емъ трипѣ́снецъ  господи́на і҆ѡ́сифа на д҃. На Гдⷭ҇ь же црⷭ҇твꙋѧй, пое́мъ  дрꙋгі́й трипѣ́снецъ, господи́на ѳео́дѡра стꙋді́та. и҆  пое́тъ є҆ди́нъ ли́къ тропа́рь. Дрꙋгі́й же ли́къ вторы́й  сті́хъ, и҆ тропа́рь. Посе́мъ содини́вшымсѧ двꙋ́мъ ликѡ́мъ  пою́тъ: Сла́ва, трⷪ҇ченъ, вы́шшимъ гла́сомъ: И҆ ны́нѣ,  бг҃оро́диченъ: Та́же глаго́лемъ высоча́йшимъ гла́сомъ:  Сла́ва тебѣ̀ бж҃е на́шъ, сла́ва тебѣ̀: И҆ пое́мъ и҆́ный  тропа́рь господи́на ѳео́дѡра: Поне́же бо по пѧтѝ тропаре́й  и҆́мать пѣ́снь. Послѣди́ же глаго́лемъ катава́сїю,  і҆рмо́съ втора́гѡ канѡ́на. Си́це пое́тсѧ ѻ҆сма́ѧ, и҆  девѧ́таѧ пѣ̑сни. Тре́тїю же пѣ́снь пое́мъ си́це:  Глаго́летъ пе́рвый ли́къ, сті́хъ: Гдⷭ҇ь взы́де на нб҃са̀: и҆  тропа́рь канѡ́на мине́и. Вторы́й ли́къ, сті́хъ: И҆ да́стъ  крѣ́пость цр҃ю̀: И҆ вторы́й тропа́рь канѡ́на мине́и. Та́же,  Сла́ва, и҆ ны́нѣ, съ тропарѝ канѡ́на. и҆ пое́тъ пе́рвый  ли́къ і҆рмо́съ мине́и тре́тїѧ пѣ́сни, послѣдѝ канѡ́на.  Си́мъ ѡ҆́бразомъ пое́мъ и҆ шестꙋ́ю пѣ́снь. Четве́ртꙋю же,  и҆ пѧ́тꙋю, и҆ седьмꙋ́ю пѣ́снь, си́це пое́мъ: Глаго́ли  пе́рвѣе і҆рмо́съ канѡ́на мине́и, та́же конє́чныѧ два̀  стїха̀ пѣ́сни пое́мъ къ (с. у҃и) тропарє́мъ канѡ́на. и҆  Сла́ва, и҆ ны́нѣ: І҆рмосо́мъ же не покрыва́емъ пѣ́сни,  занѐ і҆рмо́съ глаго́летсѧ пре́жде пѣ́сни. Пою́тсѧ же  і҆рмосы̀ мине́и по канѡ́нѣ, то́кмѡ по тре́тїей и҆ шесто́й  пѣ́снехъ, зане́же оу҆ тѣ́хъ пѣ́сней пе́рвѣе і҆рмо́съ не  пое́тсѧ. Въ про́чыѧ же дни̑ седми́цы кромѣ̀ понедѣ́льника,  та́кѡ пое́тсѧ и҆ а҃-ѧ пѣ́снь, ꙗ҆́коже оу҆каза́сѧ ѡ҆  четве́ртой, и҆ пѧ́той пѣ́снехъ. А҆ въ ко́ихъ пѣ́снехъ  бꙋ́детъ трипѣ́снецъ, пое́тсѧ послѣдѝ канѡ́на катава́сїа,  і҆рмо́съ трипѣ́снца, ꙗ҆́коже вы́ше и҆з̾ѧви́сѧ. 
[зрѝ] Вѣ́домо же бꙋ́ди: Ꙗ҆́кѡ ѻ҆смогла́сникъ не  пое́тсѧ во всю̀ ст҃ꙋ́ю м҃-цꙋ, кромѣ̀ недѣ́ль: пое́тсѧ же  то́чїю мине́а, и҆ трипѣ́снецъ. А҆ въ ко́ихъ пѣ́снехъ  нѣ́сть трипѣ́снца, пое́тсѧ то́кмѡ мине́а. По г҃-й пѣ́сни,  глаго́летъ і҆ере́й є҆ктенїю̀ ма́лꙋю. та́же сѣда́ленъ  ст҃а́гѡ, є҆ди́ножды. Сла́ва, и҆ ны́нѣ, бг҃оро́диченъ. и҆  чте́нїе въ лаѵсаи́цѣ. По ѕ҃-й пѣ́сни, є҆ктенїа̀ ма́лаѧ.  та́же сѣда́ленъ мч҃нченъ: а҆́ще же и҆́мать ст҃ы́й конда́къ,  глаго́лемъ є҆го̀ здѣ̀: мч҃нченъ же глаго́лемъ по пе́рвой  каѳі́смѣ, съ сѣда́льны, съ припѣ́вомъ: Ди́венъ бг҃ъ во  ст҃ы́хъ свои́хъ: и҆ чте́мъ про́логъ. По ѳ҃-й пѣ́сни,  Досто́йно є҆́сть: и҆ покло́нъ. є҆ктенїа̀ ма́лаѧ: И҆  свѣти́ленъ трⷪ҇ченъ гла́са, три́жды. Та́же чте́цъ чте́тъ  ѻ҆бы̑чныѧ трѝ ѱалмы̀: Хвали́те гдⷭ҇а съ нб҃съ: 
[зрѝ] Подоба́етъ вѣ́дати: Ꙗ҆́кѡ а҆́ще слꙋча́тсѧ въ  седми̑чныѧ днѝ, кромѣ̀ сꙋббѡ́ты и҆ недѣ́ли, въ мине́и на  рѧдꙋ̀ два̀ ст҃ы̑ѧ, пое́мъ є҆ди́нагѡ на вече́рни стїхи̑ры:  а҆ дрꙋга́гѡ на хвали́техъ на д҃, а҆́ще є҆́сть. Канѡ́ны же  глаго́лемъ ѻ҆бои̑мъ ст҃ы̑мъ на ѕ҃. Настоѧ́щагѡ ст҃а́гѡ  пое́мъ і҆рмо́съ є҆ди́ножды, и҆ но не́мъ глаго́лемъ два̀  тропарѧ̀ за є҆ди́нъ, и҆ тропа́рь пред̾ бг҃оро́дичнымъ,  бг҃оро́диченъ же ѡ҆ставлѧ́етсѧ. (с. у҃и ѡ҆б.) Та́же  втора́гѡ ст҃а́гѡ подо́бнѣ два̀ тропарѧ̀ за є҆ди́нъ, и҆  тропа́рь пред̾ бг҃оро́дичнымъ, и҆ бг҃оро́диченъ, та́же,  трипѣ́снецъ. А҆́ще же нѝ, глаго́летъ настоѧ́тель: Тебѣ̀  сла́ва подоба́етъ гдⷭ҇и бж҃е на́шъ: Сла́ва тебѣ̀  показа́вшемꙋ на́мъ свѣ́тъ: и҆ прѡ́чаѧ. и҆ твори́мъ мета̑нїѧ  трѝ, ра́внѡ на мѣ́стѣхъ на́шихъ стоѧ́ще. Посе́мъ і҆ере́й:  И҆спо́лнимъ оу҆́треннюю мл҃твꙋ на́шꙋ гдⷭ҇еви: и҆ возгла́съ.  И҆ посе́мъ соше́дшесѧ ѻ҆́ба ли̑ка вкꙋ́пѣ, пое́мъ на  стїхо́внѣ, трїѡ́ди самогла́сенъ днѐ, гла́съ є҃: Прїи́де  по́стъ: глаго́лемъ же и҆ припѣ́въ: И҆спо́лнихомсѧ заꙋ́тра:  и҆ па́ки то́йже самогла́сенъ. припѣ́въ в҃-й: И҆ бꙋ́ди  свѣ́тлость: и҆ мч҃нченъ: Сла́ва, и҆ ны́нѣ, бг҃оро́диченъ:  Тѧ̀ бж҃їю мт҃рь: А҆́ще ли бꙋ́детъ ст҃а́гѡ на оу҆́трени, на  стїхо́внѣ Сла́ва, глаго́лемъ сла́ва, ст҃а́гѡ: И҆ ны́нѣ,  бг҃оро́диченъ. Посе́мъ настоѧ́тель, и҆лѝ чте́цъ глаго́летъ:  Бл҃го є҆́сть и҆сповѣ́датисѧ гдⷭ҇еви: два́жды. трист҃о́е,  и҆ мета̑нїѧ трѝ. По Ѻ҆́ч҃е на́шъ: І҆ере́й возгла́съ. и҆  мы̀ глаго́лемъ тропа́рь: Въ хра́мѣ стоѧ́ще сла́вы твоеѧ̀:  Гдⷭ҇и поми́лꙋй, м҃, кро́ткимъ гла́сомъ. Та́же, Сла́ва, и҆  ны́нѣ, Чⷭ҇тнѣ́йшꙋю херꙋві̑мъ: И҆́менемъ гдⷭ҇нимъ  бл҃гословѝ ѻ҆́тче. І҆ере́й: Сы́й бл҃гослове́нъ хрⷭ҇то́съ  бг҃ъ на́шъ: и҆ мы̀ глаго́лемъ: Нбⷭ҇ный цр҃ю̀: Посе́мъ  воздѣ́вши рꙋ́цѣ, ста́немъ молѧ́щесѧ въ себѣ̀, глаго́люще  мл҃твꙋ прпⷣбнагѡ ѻ҆тца̀ на́шегѡ є҆фре́ма, раздѣлѧ́юще  ю҆̀ на трѝ ча́сти, ꙗ҆́коже предписа́сѧ, творѧ́ще покло́ны  г҃: Гдⷭ҇и и҆ влⷣко живота̀ моегѡ̀: и҆ та́кѡ во є҆ди́но  всѝ преклонѧ́емъ колѣ̑на. Та́же па́ки воста́вше,  глаго́лемъ: Дꙋ́хъ же цѣломꙋ́дрїѧ: и҆ покло́нъ є҆ди́нъ.  Посе́мъ: Є҆́й гдⷭ҇и цр҃ю̀: и҆ покло́нъ є҆ди́нъ,  предварѧ́ющꙋ и҆гꙋ́менꙋ, и҆лѝ є҆кклисїа́рхꙋ. И҆ по си́хъ  твори́мъ и҆ про́чихъ, в҃і, и҆злегка̀, оу҆томле́нїѧ ра́ди,  на ни́хже глаго́лемъ (с. у҃ѳ) въ та́йнѣ: Бж҃е ѡ҆чи́сти мѧ̀  грѣ́шнаго. Послѣди́ же глаго́лемъ въ себѣ̀ всю̀  вышепи́саннꙋю мл҃твꙋ во є҆ди́но: Гдⷭ҇и и҆ влⷣко живота̀  моегѡ̀: и҆ покло́нъ вели́кїй. И҆ по є҆́же воста́ти на́мъ,  начина́етъ предстоѧ́тель: Прїиди́те поклони́мсѧ, три́жды: и҆  мета̑нїѧ г҃. оу҆чине́нный чте́цъ чте́тъ ча́съ пе́рвый, по  ѻ҆бы́чаю. ѱало́мъ є҃: Глаго́лы моѧ̑ внꙋшѝ гдⷭ҇и: и҆  про́чыѧ два̀ ѱалма̀. Посе́мъ, Сла́ва, и҆ ны́нѣ,  а҆ллилꙋ́їа, три́жды, и҆ мета̑нїѧ трѝ. 
[зрѝ] Подоба́етъ вѣ́дати: Ꙗ҆́кѡ во всѧ̑  понедѣ́льники ст҃ы́ѧ м҃-цы, на а҃-мъ часѣ̀ каѳі́смы не  стїхосло́вимъ. Въ про́чыѧ же дни̑ стїхосло́вимъ каѳі́смꙋ, и҆  твори́мъ на ко́емждо а҆нтїфѡ́нѣ мета̑нїѧ г҃. Та́кожде и҆ въ  пѧто́къ, а҃-й ча́съ и҆ ѳ҃-й без̾ каѳі́смы. Оу҆чине́нный же  чте́цъ, и҆лѝ і҆ере́й, ста́въ средѝ цр҃кве, пое́тъ  тропа́рь, на гла́съ ѕ҃: Заꙋ́тра оу҆слы́ши гла́съ мо́й,  цр҃ю̀ мо́й, и҆ бж҃е мо́й: И҆ мы̀ пое́мъ велегла́снѡ то́жде,  на ѻ҆́ба ли̑ка, три́жды. Предначина́ющїй ли́къ, два́жды: а҆  дрꙋгі́й, є҆ди́ножды. Глаго́летъ же и҆ стїхѝ пѣве́цъ: въ  ни́хже мы̀ твори́мъ колѣнопреклонє́нїѧ на зе́млю. Є҆гда́  же ли́къ пое́тъ, тогда̀ ѻ҆́нъ покланѧ́етсѧ: Сті́хъ а҃-й:  Глаго́лы моѧ̑ внꙋшѝ гдⷭ҇и: Сті́хъ в҃-й: Ꙗ҆́кѡ къ тебѣ̀  помолю́сѧ гдⷭ҇и. И҆ глаго́летъ, Сла́ва: Посе́мъ чте́цъ, И҆  ны́нѣ, бг҃оро́диченъ: Что́ тѧ нарече́мъ, ѽ бл҃года́тнаѧ!  и҆ мета̑нїѧ г҃. Та́же пое́мъ: Стѡпы̀ моѧ̑ напра́ви но  словесѝ твоемꙋ̀, и҆ да не ѡ҆блада́етъ мно́ю всѧ́кое  беззако́нїе. И҆ дрꙋгі́й ли́къ пое́тъ то́жде. Та́же, И҆зба́ви  мѧ̀ ѿ клеветы̀ человѣ́ческїѧ, и҆ сохраню̀ за́пѡвѣди  твоѧ̑. Па́ки то́жде. Лицѐ твоѐ просвѣтѝ на раба̀  твоего̀, и҆ наꙋчи́ мѧ ѡ҆правда́нїємъ твои̑мъ. Па́ки то́жде.  Сїе́ же глаго́лемъ. три́жды, велегла́снѡ и҆ ко́снѡ: Да  и҆спо́лнѧтсѧ оу҆ста̀ (с. у҃ѳ) моѧ̑: Посе́мъ трист҃о́е,  мета̑нїѧ г҃. По Ѻ҆́ч҃е на́шъ, і҆ере́й возгла́съ. И҆  глаго́лемъ бг҃оро́диченъ: Въ понедѣ́льникъ оу҆́бѡ, и҆ во  вто́рникъ, и҆ четверто́къ: Пресла́внꙋю бж҃їю мт҃рь: Въ  сре́дꙋ же и҆ пѧто́къ, Ско́рѡ предварѝ пре́жде да́же не  порабо́тимсѧ: Гдⷭ҇и поми́лꙋй, м҃: и҆ мл҃тва: И҆́же на  всѧ́кое вре́мѧ: Гдⷭ҇и поми́лꙋй, три́жды. Сла́ва, и҆ ны́нѣ,  Чⷭ҇тнѣ́йшꙋю херꙋві̑мъ: И҆́менемъ гдⷭ҇нимъ бл҃гословѝ  ѻ҆́тче. І҆ере́й: Бж҃е оу҆ще́дри ны̀ и҆ бл҃гослови́ ны: и҆  твори́мъ покло́ны г҃ вели̑кїѧ, глаго́люще мл҃твꙋ: Гдⷭ҇и и҆  влⷣко: и҆ про́чихъ, в҃і, ꙗ҆́кѡ предписа́сѧ. и҆ пото́мъ  начина́етъ предстоѧ́тель, и҆лѝ оу҆чине́нный чте́цъ,  трист҃о́е. и҆ мета̑нїѧ г҃. По Ѻ҆́ч҃е на́шъ, возгла́съ, и҆  Гдⷭ҇и поми́лꙋй, в҃і. Та́же мл҃тва: Хрⷭ҇тѐ свѣ́те  и҆́стинный: глаго́летсѧ ѿ предстоѧ́телѧ. Посе́мъ і҆ере́й:  Сла́ва тебѣ̀ хрⷭ҇тѐ бж҃е, оу҆пова́нїе на́ше, сла́ва  тебѣ̀. Ли́къ: Сла́ва, и҆ ны́нѣ: Гдⷭ҇и поми́лꙋй, три́жды:  бл҃гословѝ. и҆ ѿпꙋ́стъ. Та́же многолѣ́тное: и҆ цѣлꙋ́емъ  ст҃ы̑ѧ і҆кѡ̑ны. По ѿпꙋ́стѣ же и҆схо́димъ въ притво́ръ, и҆  та́мѡ глаго́лютсѧ ѻ҆бы̑чныѧ мл҃твы, и҆ чтꙋ́тсѧ ѡ҆глашє́нїѧ  прпⷣбнагѡ ѻ҆тца̀ на́шегѡ ѳео́дѡра стꙋді́та: чтꙋ́тсѧ же  непремѣ́ннѡ во всѧ́кꙋю сре́дꙋ и҆ пѧто́къ ст҃ы́ѧ м҃-цы ѿ  настоѧ́телѧ и҆лѝ є҆кклисїа́рха, ꙗ҆́коже предписа́сѧ,  ли́стъ тч҃в на ѡ҆бор. и҆ быва́етъ соверше́нный ѿпꙋ́стъ.  Си́це да быва́етъ оу҆́тренѧ, и҆ ча́съ а҃-й во всю̀ ст҃ꙋ́ю  м҃-цꙋ непремѣ́ннѡ. По ѿпꙋще́нїи же и҆сходѧ́ще и҆з̾  цр҃кве, и҆́демъ со всѧ́кимъ безмо́лвїемъ въ кє́ллїи своѧ̑,  и҆лѝ на слꙋ́жбꙋ: и҆ не подоба́етъ на́мъ бесѣ̑ды твори́ти  дрꙋ́гъ со дрꙋ́гомъ на монастырѣ̀, въ пꙋтѝ, оу҆держа́но бо  сїѐ ѿ ст҃ы́хъ ѻ҆тє́цъ. 
При часѣ́ же г҃-мъ днѐ: Оу҆дарѧ́етъ кандиловжига́тель  въ би́ло дово́льнѡ, и҆ собира́емсѧ въ цр҃ковь, и҆ творѧ́ще  (с. у҃і) пре́жде нача́ла пѣ́нїѧ, кі́йждо на́съ, прѧ́мѡ  ст҃ы́хъ двере́й, покло́ны г҃, глаго́люще си́це: Бж҃е,  ѡ҆чи́сти мѧ̀ грѣ́шнаго. та́кожде и҆ и҆сходѧ́ще и҆з̾  цр҃кве. Си́це твори́мъ по всѧ̑ дни̑. [Въ сꙋббѡ́тꙋ же, и҆  недѣ́лю, твори́мъ покло́ны ѻ҆бы̑чныѧ.] и҆ цѣлꙋ́емъ ст҃ы̑ѧ  і҆кѡ̑ны. и҆ па́ки на ѻ҆́ба ли̑ка по є҆ди́номꙋ ма́лꙋ  покло́нꙋ. Та́же бл҃гослови́вшꙋ і҆ере́ю, начина́етъ  предстоѧ́тель, А҆ми́нь.Сла́ва тебѣ̀ бж҃е на́шъ, сла́ва  тебѣ̀. Цр҃ю̀ нбⷭ҇ный: трист҃о́е, и҆ мета̑нїѧ г҃.  Кандиловжига́тель же взе́мъ бл҃гослове́нїе оу҆ настоѧ́телѧ,  и҆зше́дъ оу҆дарѧ́етъ въ кампа́нъ три́жды. По Ѻ҆́ч҃е на́шъ,  і҆ере́й возгла́съ. Гдⷭ҇и поми́лꙋй, в҃і. Та́же, Прїиди́те  поклони́мсѧ, три́жды. и҆ мета̑нїѧ г҃. и҆ глаго́летъ чте́цъ  ча́съ г҃-й по ѻ҆бы́чаю, триѱа́лмный. Въ концѣ́ же г҃-гѡ  ѱалма̀, Сла́ва, и҆ ны́нѣ, а҆ллилꙋ́їа, и҆ мета̑нїѧ г҃.  Та́же стїхологисꙋ́емъ каѳі́смꙋ рѧдовꙋ́ю, и҆ на ко́емждо  а҆нтїфѡ́нѣ твори́мъ мета̑нїѧ трѝ. По стїхосло́вїи же  оу҆чине́нный чте́цъ, и҆лѝ і҆ере́й, ста́въ средѝ цр҃кве  глаго́летъ тропа́рь, гла́съ ѕ҃: Гдⷭ҇и, и҆́же прест҃а́го  твоего̀ дх҃а: То́йже и҆ мы̀ пое́мъ, въ то́йже гла́съ, на  ѻ҆́ба ли̑ка. Є҆ди́нъ ли́къ, два́жды: а҆ дрꙋгі́й,  є҆ди́ножды. Глаго́летъ же и҆ стїхѝ. Сті́хъ а҃: Се́рдце  чи́сто сози́жди во мнѣ̀ бж҃е: Сті́хъ в҃: Не ѿве́ржи менѐ  ѿ лица̀ твоегѡ̀: И҆ є҆гда̀ ѻ҆́нъ пое́тъ, тогда̀ мы̀  твори́мъ колѣнопреклоне́нїе до землѝ. Є҆гда́ же ли́къ  пое́тъ, тогда̀ ѻ҆́нъ прекланѧ́етсѧ до землѝ. Та́кожде и҆  на про́чыѧ два̀ стїха̀: и҆ рече́тъ, Сла́ва. Та́же, и҆  ны́нѣ, бг҃оро́диченъ: Бцⷣе, ты̀ є҆сѝ лоза̀: и҆ мета̑нїѧ  г҃. И҆ а҆́бїе чте́мъ въ лѣ́ствичникѣ. Начина́етъ честѝ  са́мъ предстоѧ́тель, и҆лѝ а҃-й пѣве́цъ десна́гѡ ли́ка.  [Начина́етъ же ѿ ны́нѣ оу҆чине́нный мона́хъ возбꙋжда́ти  бра́тїю во всю̀ ст҃ꙋ́ю (с. у҃і ѡ҆б.) м҃-цꙋ, ѡ҆бхо́дитъ же  ти́хѡ, и҆ призира́етъ на спѧ́щыѧ, и҆ возставлѧ́етъ ко  слы́шанїю по послѣ́довавшемꙋ ѡ҆́бразꙋ, ꙗ҆́кѡ предписа́сѧ  въ нача́лѣ оу҆ста́ва.] По чте́нїи же глаго́лемъ: А҆ми́нь.  Гдⷭ҇ь бг҃ъ бл҃гослове́нъ: Трист҃о́е, и҆ мета̑нїѧ г҃. По  Ѻ҆́ч҃е на́шъ, і҆ере́й возгла́съ, и҆ глаго́лемъ тропа́рь,  гла́съ и҃: Бл҃гослове́нъ є҆сѝ хрⷭ҇тѐ бж҃е на́шъ: Сла́ва,  Ско́рое и҆ и҆звѣ́стное: И҆ ны́нѣ, Наде́жда и҆  предста́тельство: Гдⷭ҇и поми́лꙋй, м҃, и҆ мл҃тва: И҆́же на  всѧ́кое вре́мѧ: Гдⷭ҇и поми́лꙋй, три́жды. Сла́ва, и҆ ны́нѣ,  Чⷭ҇тнѣ́йшꙋю херꙋві̑мъ: и҆ покло́нъ. И҆́менемъ гдⷭ҇нимъ:  І҆ере́й: Бж҃е оу҆ще́дри ны̀: и҆ твори́мъ покло́ны, ꙗ҆́кѡ  предписа́сѧ. и҆ а҆́бїе начина́етъ предстоѧ́тель мл҃твꙋ:  Влⷣко бж҃е ѻ҆́ч҃е вседержи́телю: Кандиловжига́тель же  сотвори́въ ѻ҆бы́чный покло́нъ предстоѧ́телю, и҆ ше́дъ  оу҆дарѧ́етъ въ кампа́нъ, ше́сть кра́тъ. По сконча́нїи же  мл҃твы, глаго́летъ: Прїиди́те поклони́мсѧ: три́жды. и҆  мета̑нїѧ г҃. Та́же ча́съ ѕ҃, ꙗ҆́кѡ ѻ҆бы́чай, и҆ по  концѣ̀, Сла́ва, и҆ ны́нѣ, а҆ллилꙋ́їа три́жды. и҆ мета̑нїѧ  г҃. и҆ стїхосло́вимъ каѳі́смꙋ рѧдовꙋ́ю, и҆ по ко́емждо  а҆нтїфѡ́нѣ а҆ллилꙋ́їа, три́жды: и҆ мета̑нїѧ г҃. По  стїхосло́вїи же чте́цъ пое́тъ тропа́рь, гла́съ в҃: И҆́же въ  шесты́й де́нь же и҆ ча́съ: То́й же и҆ мы̀ пое́мъ, ꙗ҆́кѡ  предписа́сѧ. Глаго́летъ же чте́цъ и҆ стїхѝ: Сті́хъ а҃:  Внꙋшѝ бж҃е мл҃твꙋ мою̀: Сті́хъ в҃: а҆́зъ къ бг҃ꙋ воззва́хъ:  И҆ рече́тъ: Сла́ва: Та́же, И҆ ны́нѣ, бг҃оро́диченъ: Ꙗ҆́кѡ  не и҆́мамы дерзнове́нїѧ: и҆ мета̑нїѧ г҃: Посе́мъ тропа́рь  прⷪ҇ро́чества, ꙗ҆́коже ꙗ҆вле́но є҆́сть въ сре́дꙋ и҆  пѧто́къ сы́рныѧ седми́цы. Та́же прокі́менъ паремїѝ. и҆  чте́тсѧ прⷪ҇ро́чество и҆са́їино. И҆ па́ки и҆́нъ прокі́менъ  паремїѝ. и҆ чте́нїе въ лѣ́ствицѣ, и҆ пото́мъ, Ско́рѡ да  предварѧ́тъ ны̀: Трист҃о́е, и҆ мета̑нїѧ г҃. По Ѻ҆́ч҃е на́шъ  (с. уа҃і) на́шъ, і҆ере́й возгла́съ. Та́же глаго́лемъ  тропа́рь, гла́съ в҃: Сп҃се́нїе содѣ́лалъ є҆сѝ: Сла́ва:  Пречⷭ҇томꙋ твоемꙋ̀ ѡ҆́бразꙋ: и҆ покло́нъ. И҆ ны́нѣ,  Млⷭ҇рдїѧ сꙋ́щи и҆сто́чникъ: [Въ сре́дꙋ же и҆ пѧто́къ  глаго́лемъ крⷭ҇тобг҃оро́диченъ: Препросла́влена є҆сѝ бцⷣе  дв҃о: Гдⷭ҇и поми́лꙋй, м҃. и҆ мл҃тва: И҆́же на всѧ́кое  вре́мѧ: Гдⷭ҇и поми́лꙋй, три́жды. Сла́ва, и҆ ны́нѣ,  Чⷭ҇тнѣ́йшꙋю херꙋві̑мъ: И҆́менемъ гдⷭ҇нимъ: І҆ере́й: Бж҃е  оу҆ще́дри ны̀: и҆ твори́мъ г҃ покло́ны вели̑кїѧ съ мл҃твою,  и҆ про́чихъ в҃і, ꙗ҆́коже и҆з̾ѧви́сѧ. И҆ посе́мъ,  глаго́летъ предстоѧ́тель коне́чное трист҃о́е, и҆ мета̑нїѧ  г҃. По Ѻ҆́ч҃е на́шъ, Гдⷭ҇и поми́лꙋй, в҃і. Та́же і҆ере́й:  Сла́ва тебѣ̀ хрⷭ҇тѐ бж҃е: И҆ мы̀, Сла́ва, и҆ ны́нѣ,  ѿпꙋ́стъ. Помина́етъ ст҃а́го, є҆го́же є҆́сть де́нь. и҆  пое́мъ многолѣ́тны: и҆ цѣлꙋ́емъ ст҃ы̑ѧ і҆кѡ̑ны, и҆ на  пе́рсѣхъ на́шихъ чⷭ҇тны́й крⷭ҇тъ, творѧ́ще кі́йждо на́съ по  трѝ покло́ны. Сицевы́й ѡ҆́бразъ и҆ чи́нъ до́лженъ є҆́сть  быва́ти и҆ въ про́чыѧ дни̑ ст҃ы́ѧ вели́кїѧ м҃-цы г҃-гѡ  часа̀, и҆ ѕ҃-гѡ. [зрѝ] А҆ и҆дѣ́же росхо́да не быва́етъ, по  мл҃твѣ: Бж҃е и҆ гдⷭ҇и си́лъ: и҆ а҆́бїе глаго́лемъ:  Прїиди́те поклони́мсѧ три́жды: и҆ ѳ҃-й ча́съ. 
А҆ и҆дѣ́же росхо́дъ быва́етъ, ѡ҆ часѣ̀ ѳ҃-мъ:  Кандиловжига́тель взе́мъ бл҃гослове́нїе оу҆ настоѧ́телѧ  оу҆дарѧ́етъ въ вели́кое дре́во, и҆ собра́вшесѧ въ цр҃ковь,  Бл҃гослови́вшꙋ і҆ере́ю, пое́мъ ѳ҃-й ча́съ: глаго́лемъ  трист҃о́е: и҆ мета̑нїѧ г҃. По Ѻ҆́ч҃е на́шъ, і҆ере́й  возгла́съ: Гдⷭ҇и поми́лꙋй, в҃і. Прїиди́те поклони́мсѧ,  три́жды. и҆ мета̑нїѧ г҃. Параекклисїа́рхъ же и҆зше́дъ  оу҆дарѧ́етъ въ кампа́нъ, ѳ҃ кра́тъ, и҆ пое́мъ ча́съ ѳ҃-й,  триѱа́лмный. Въ коне́цъ же тре́тїѧгѡ ѱалма̀, на  А҆ллилꙋ́їа, мета̑нїѧ г҃. и҆ стїхосло́вимъ каѳі́смꙋ рѧдовꙋ́ю:  и҆ по ко́емждо а҆нтїфѡ́нѣ, твори́мъ мета̑нїѧ г҃. По  стїхосло́вїи же оу҆чине́нный чте́цъ средѝ цр҃кве пое́тъ  (с. уа҃і ѡ҆б.) тропа́рь на гла́съ и҃: И҆́же въ девѧ́тый  ча́съ: То́йже и҆ мы̀ пое́мъ въ то́йже гла́съ, на ѻ҆́ба  ли̑ка, три́жды. Глаго́летъ же и҆ стїхѝ: Сті́хъ а҃: Да  прибли́житсѧ мл҃тва моѧ̀: Сті́хъ в҃: Да вни́детъ проше́нїе  моѐ: И҆ творѧ́ще покло́ны въ си́хъ. Сла́ва, и҆ ны́нѣ:  И҆́же на́съ ра́ди рожде́йсѧ ѿ дв҃ы: мета̑нїѧ г҃, и҆  чтє́нїѧ въ лѣ́ствицѣ. И҆ по чте́нїи, Не преда́ждь на́съ  до конца̀: Трист҃о́е, и҆ мета̑нїѧ г҃. По Ѻ҆́ч҃е на́шъ,  і҆ере́й возгла́съ, и҆ глаго́лемъ тропарѝ сїѧ̑, гла́съ и҃:  Ви́дѧ разбо́йникъ: Сла́ва: Посредѣ̀ двою̀ разбѡ́йникꙋ: И҆  ны́нѣ: А҆́гнца и҆ па́стырѧ и҆ сп҃са мі́ра: Гдⷭ҇и поми́лꙋй,  м҃. И҆́же на всѧ́кое вре́мѧ: Гдⷭ҇и поми́лꙋй, три́жды:  Сла́ва, и҆ ны́нѣ, Чⷭ҇тнѣ́йшꙋю херꙋві̑мъ: И҆́менемъ  гдⷭ҇нимъ: Та́же і҆ере́й: Бж҃е оу҆ще́дри ны̀: и҆ твори́мъ  трѝ вели̑кїѧ покло́ны, глаго́люще въ себѣ̀ и҆  пред̾ѧвле́ннꙋю мл҃твꙋ прпⷣбнагѡ є҆фре́ма. Про́чихъ же  в҃і не твори́мъ. И҆ глаго́лемъ мл҃твꙋ: Влⷣко гдⷭ҇и і҆и҃се  хрⷭ҇тѐ бж҃е на́шъ: и҆ а҆́бїе пое́тъ предначина́ѧй ли́къ, во  гла́съ и҃: Во црⷭ҇твїи твое́мъ помѧнѝ на́съ гдⷭ҇и: И҆  глаго́летъ па́ки то́йже ли́къ: Бл҃же́ни ни́щїи дх҃омъ,  ꙗ҆́кѡ тѣ́хъ є҆́сть црⷭ҇тво нбⷭ҇ное. Припѣ́въ: Помѧнѝ  на́съ гдⷭ҇и, є҆гда̀ прїи́деши во црⷭ҇твїи твое́мъ. И҆  а҆́бїе в҃-й ли́къ: Бл҃же́ни пла́чꙋщїи, ꙗ҆́кѡ ті́и  оу҆тѣ́шатсѧ. Помѧнѝ на́съ гдⷭ҇и: И҆ про́чыѧ бл҃жє́нны со  сладкопѣ́нїемъ въ то́йже гла́съ, велегла́снѡ и҆ ко́снѡ.  Сла́ва: Помѧнѝ на́съ гдⷭ҇и: И҆ ны́нѣ: Помѧнѝ на́съ гдⷭ҇и:  Та́же соше́дшесѧ ѻ҆́ба ли̑ка, и҆ пое́мъ согла́снѡ  высоча́йшимъ гла́сомъ, ѿкрове́нными глава́ми: Помѧнѝ  на́съ гдⷭ҇и, є҆гда̀ прїи́деши во црⷭ҇твїи твое́мъ. И҆  покло́нъ є҆ди́нъ всѝ ра́внѡ до землѝ. И҆ па́ки повы́шшимъ  гла́сомъ: Помѧнѝ на́съ влⷣко, є҆гда̀ прїи́деши во  црⷭ҇твїи твое́мъ. И҆ покло́нъ до землѝ. Та́же и҆ є҆щѐ (с.  ув҃і) повы́шшимъ гла́сомъ: Помѧнѝ на́съ ст҃ы́й, є҆гда̀  прїи́деши во црⷭ҇твїи твое́мъ. И҆ покло́нъ до землѝ. И҆  посе́мъ глаго́лемъ: Ли́къ нбⷭ҇ный: и҆ про́чее: Сла́ва: Ли́къ  ст҃ы́хъ а҆́гг҃лъ и҆ а҆рха̑гг҃лъ: И҆ ны́нѣ: Вѣ́рꙋю во  є҆ди́наго бг҃а: Ѡ҆сла́би, ѡ҆ста́ви: Ѻ҆́ч҃е на́шъ: Та́же  конда́къ днѐ, и҆ хра́ма. А҆́ще ли хра́мъ хрⷭ҇то́въ,  глаго́лемъ пре́жде хра́ма хрⷭ҇то́ва, и҆ хра́ма ст҃а́гѡ,  и҆лѝ ст҃ы́ѧ: та́же днѐ, и҆ ст҃а́гѡ рѧдова́гѡ, є҆гѡ́же  є҆́сть де́нь. Сла́ва: Со ст҃ы́ми оу҆поко́й: И҆ ны́нѣ:  хра́ма бцⷣы: и҆лѝ, Предста́тельство хрⷭ҇тїа́нъ: Гдⷭ҇и  поми́лꙋй, м҃: Сла́ва, и҆ ны́нѣ, Чⷭ҇тнѣ́йшꙋю херꙋві̑мъ:  И҆́менемъ гдⷭ҇нимъ: и҆ глаго́летъ і҆ере́й: Бж҃е оу҆ще́дри  ны̀: и҆ покло́ны г҃ вели̑кїѧ, и҆ про́чыѧ в҃і, ꙗ҆́коже  мно́гажды оу҆каза́сѧ. Параекклисїа́рхъ же, покло́нъ  сотвори́въ настоѧ́телю, и҆ бл҃гослове́нїе взе́мъ, и҆ ше́дъ  звони́тъ. Та́же начина́етъ предстоѧ́тель, Прїиди́те  поклони́мсѧ, три́жды: и҆ мета̑нїѧ г҃: и҆ оу҆чине́нный  чте́цъ глаго́летъ ѱало́мъ ѻ҆бы́чный: Бл҃гословѝ дꙋшѐ  моѧ̀ гдⷭ҇а: ти́химъ и҆ кро́ткимъ гла́сомъ. І҆ере́й же  глаго́летъ ѻ҆бы̑чныѧ мл҃твы вечє́рнїѧ пред̾ ст҃ы́ми  враты̀. По сконча́нїи же ѱалма̀, Сла́ва, и҆ ны́нѣ,  а҆ллилꙋ́їа, три́жды, и҆ мета̑нїѧ г҃. Та́же є҆ктенїа̀  вели́каѧ: и҆ пото́мъ стїхосло́вимъ каѳі́смꙋ и҃і: Ко гдⷭ҇ꙋ  внегда̀ скорбѣ́ти мѝ: и҆ по ко́емждо а҆нтїфѡ́нѣ, Сла́ва,  и҆ ны́нѣ, а҆ллилꙋ́їа, три́жды: и҆ мета̑нїѧ г҃. Та́же  пое́мъ: Гдⷭ҇и воззва́хъ, во гла́съ подо́бна трїѡ́ди. и҆  пое́мъ стїхи̑ры на ѕ҃: Трїѡ́ди подо́бна два̀, кѵ́ръ  і҆ѡ́сифа, и҆ є҆ди́нъ, кѵ́ръ ѳео́дѡра стꙋді́та: и҆ мине́и  ст҃а́гѡ, подо́бны г҃: Сла́ва, ст҃а́гѡ, а҆́ще є҆́сть: а҆́ще  же нѝ, Сла́ва и҆ ны́нѣ, бг҃оро́диченъ, гла́съ и҆ подо́бенъ  то́йже. Та́же, Свѣ́те ти́хїй: и҆ глаго́летсѧ прокі́менъ  паремїѝ, гла́съ ѕ҃. и҆ чте́нїе бытїѧ̀: Пото́мъ и҆́ный  прокі́менъ паремїѝ, (с. ув҃і ѡ҆б.) гла́съ є҃. и҆ чте́нїе  при́тчей. Поне́же во всю̀ вели́кꙋю м҃-цꙋ ве́чера чте́тсѧ  є҆ди́на паремїа̀, бытїѧ̀, в҃-ѧ при́тчей. Та́же  предстоѧ́тель: Сподо́би гдⷭ҇и въ ве́черъ: и҆ мета̑нїѧ г҃.  І҆ере́й: И҆спо́лнимъ вече́рнюю мл҃твꙋ: И҆ по возгла́сѣ,  соше́дшесѧ ѻ҆́ба ли̑ка вкꙋ́пѣ, пое́мъ трїѡ́ди самогла́сенъ  днѐ, два́жды, гла́съ г҃: Пости́мсѧ посто́мъ прїѧ́тнымъ: и҆  мч҃нченъ въ то́йже гла́съ. Сла́ва, ст҃а́гѡ, а҆́ще є҆́сть:  а҆́ще же нѝ, Сла́ва, и҆ ны́нѣ, трїѡ́ди. И҆ твори́тъ  канѡна́рхъ ѻ҆бы́чный покло́нъ въ ли́ки: та́кожде и҆ ѻ҆́ба  ли̑ка проти́въ себѐ, и҆ ѿстꙋпа́ютъ на мѣ́ста своѧ̑.  Посе́мъ, Ны́нѣ, ѿпꙋща́еши: Трист҃о́е, и҆ мета̑нїѧ г҃. По  Ѻ҆́ч҃е на́шъ, і҆ере́й возгла́съ и҃ по А҆ми́нѣ, Бцⷣе дв҃о  ра́дꙋйсѧ: Покло́нъ є҆ди́нъ. Сла́ва, Крⷭ҇ти́телю хрⷭ҇то́въ:  И҆ покло́нъ. И҆ ны́нѣ, Моли́те за ны̀: И҆ покло́нъ. Та́же,  Под̾ твоѐ бл҃гоꙋтро́бїе: без̾ покло́на. Гдⷭ҇и поми́лꙋй,  м҃, кро́ткимъ гла́сомъ. Сла́ва, и҆ ны́нѣ, Чⷭ҇тнѣ́йшꙋю  херꙋві̑мъ: И҆́менемъ гдⷭ҇нимъ: І҆ере́й: Сы́й бл҃гослове́нъ:  И҆ мл҃тва: Нбⷭ҇ный цр҃ю̀: И҆ твори́мъ ѻ҆бы̑чныѧ ѕ҃і  покло́ны съ мл҃твою, ꙗ҆́коже мно́гажды предписа́сѧ. И҆ по  си́хъ начина́етъ предстоѧ́тель трист҃о́е, и҆ мета̑нїѧ г҃. По  Ѻ҆́ч҃е на́шъ, Гдⷭ҇и поми́лꙋй, в҃і. и҆ глаго́летъ  предстоѧ́тель мл҃твꙋ: Всест҃а́ѧ трⷪ҇це: И҆ Бꙋ́ди и҆́мѧ  гдⷭ҇не, три́жды: и҆ мета̑нїѧ г҃: и҆ чте́цъ, Сла́ва, и҆  ны́нѣ: и҆ ѱало́мъ: Бл҃гословлю̀ гдⷭ҇а на всѧ́кое вре́мѧ:  Посе́мъ, досто́йно є҆́сть: и҆ покло́нъ. Посе́мъ дрꙋгі́й  ли́къ пое́тъ: Сла́ва, и҆ ны́нѣ, Гдⷭ҇и поми́лꙋй, три́жды,  бл҃гословѝ. и҆ ѿпꙋ́стъ. и҆ многолѣ́тны. И҆сходѧ́ще же въ  притво́ръ, пое́мъ, ꙗ҆́коже ѻ҆бы́чай, стїхи́рꙋ хра́ма  ст҃а́гѡ. Глаго́лютсѧ же ѿ і҆ере́а ѻ҆бы̑чныѧ мл҃твы, и҆  помина́етъ оу҆со́пшыѧ: и҆ быва́етъ соверше́нный ѿпꙋ́стъ. 
(с. уг҃і) 
комм. Сїѐ послѣ́дованїе быва́етъ свѣти́льничнагѡ,  во все́й ст҃ѣ́й м҃-цѣ, не сꙋ́щей преждеѡсщ҃е́ннѣй: 
Не прїѧ́хомъ бо твори́ти преждеѡсщ҃е́нныѧ, да́же до  среды̀, за є҆́же пости́тисѧ по преда́нїю всемꙋ̀ бра́тствꙋ:  могꙋ́щїи же да пребꙋ́дꙋтъ постѧ́щесѧ до пѧтка̀. Ст҃ы́ѧ же  горы̀ тѵ́пїкъ въ пе́рвый оу҆́бѡ де́нь ѿню́дъ не  повелѣва́етъ ꙗ҆́сти. Во вто́рникъ же, въ сре́дꙋ и҆ въ  четверто́къ, ꙗ҆́сти подоба́етъ по є҆ди́ной ли́трѣ  хлѣ́ба, и҆ во́дꙋ, и҆ и҆́но ничто́же, ра́звѣ со́ли тре́бꙋѧ  съ хлѣ́бомъ. 
[зрѝ] Подоба́етъ вѣ́дати: Ꙗ҆́кѡ въ ла́ѵрѣ прпⷣбнагѡ  ѻ҆тца̀ на́шегѡ са́ввы, не пое́мъ повече́рїй въ цр҃кви, но  въ ке́ллїахъ пое́мъ кі́йждо: та́кѡ бо прїѧ́хомъ. Во  ѻ҆бщежи́тїѧхъ же палесті́ны пою́тсѧ повечє́рїѧ си́це: 
Ѡ҆ часѣ̀ девѧ́томъ. Вхо́дитъ свѣщевжига́тель, и҆  сотвори́въ покло́нъ предстоѧ́телю, и҆ ше́дъ бїе́тъ въ би́ло  в҃і, и҆ собира́емсѧ всѝ въ цр҃ковь: и҆ сотвори́вше кі́йждо  вчинє́нныѧ покло́ны, и҆ ма́лѡ сѣ́дше, во є҆́же собра́тисѧ  всѣ̑мъ, воста́въ і҆ере́й твори́тъ покло́нъ настоѧ́телю, и҆  ста́въ на ѻ҆бы́чномъ мѣ́стѣ, глаго́летъ: Бл҃гослове́нъ  бг҃ъ на́шъ: и҆ мы̀ глаго́лемъ: тебѣ̀. Цр҃ю̀ нбⷭ҇ный:  трист҃о́е, и҆ мета̑нїѧ г҃, ꙗ҆́кѡ ѻ҆бы́чно: подо́бнѣ, и҆  на Прїиди́те поклони́мсѧ, мета̑нїѧ г҃: и҆ а҆́бїе глаго́лемъ  ѱало́мъ ѯ҃ѳ: Бж҃е въ по́мощь мою̀ вонмѝ: [Въ про́чихъ  же седми́цахъ глаго́лемъ се́й ѱало́мъ по мл҃твѣ: Влⷣко  бж҃е ѻ҆́ч҃е: ] Та́же начина́емъ вели́кїй канѡ́нъ, творѧ́ще  и҆̀ на ча̑сти четы́ре со і҆рмосо́мъ, ꙗ҆́кѡ и҆спо́лнитисѧ  є҆мꙋ̀ въ четверто́къ ве́чера, гла́съ ѕ҃, і҆рмосы̀ по  два́жды. Твори́мъ же на кі́йждо тропа́рь мета̑нїѧ г҃,  глаго́люще настоѧ́щїй припѣ́въ: Поми́лꙋй мѧ̀ бж҃е, поми́лꙋй  мѧ̀. По ѕ҃-й пѣ́сни, 
(с. уг҃і ѡ҆б.) 
Конда́къ, вели́кагѡ канѡ́на. 
Дꙋшѐ моѧ̀, дꙋшѐ моѧ̀, воста́ни, что̀ спи́ши; коне́цъ  приближа́етсѧ, и҆ и҆́маши смꙋти́тисѧ: воспрѧнѝ оу҆́бѡ, да  пощади́тъ тѧ̀ хрⷭ҇то́съ бг҃ъ, вездѣ̀ сы́й, и҆ всѧ̑  и҆сполнѧ́ѧй. 
По ѳ҃-й пѣ́сни, послѣдѝ і҆рмо́съ: Безсѣ́меннагѡ  зача́тїѧ: По сконча́нїи же канѡ́на начина́емъ ѱало́мъ д҃:  Внегда̀ призва́ти мѝ: та́кожде и҆ про́чыѧ ѱалмы̀  повече́рїѧ. На А҆ллилꙋ́їа мета̑нїѧ г҃. и҆ а҆́бїе начина́емъ  в҃-ю статїю̀: Къ тебѣ̀ гдⷭ҇и воздвиго́хъ дꙋ́шꙋ мою̀: и҆  про́чыѧ два̀ ѱалма̀: глаго́люще въ коне́цъ си́хъ  а҆ллилꙋ́їа, и҆ твори́мъ мета̑нїѧ г҃. Та́же начина́етъ а҃-й  ли́къ: Съ на́ми бг҃ъ: Вторы́й ли́къ то́йжде: и҆ глаго́лемъ  стїхѝ велегла́снѡ и҆ со сладкопѣ́нїемъ, кі́йждо ли́къ  сво́й сті́хъ: Подо́бнѣ, и҆ Безпло́тное є҆стество̀: Вѣ́рꙋю  [же] во є҆ди́наго бг҃а, глаго́лемъ ни́зкимъ гла́сомъ. Та́же  наче́ншїй ли́къ: Прест҃а́ѧ влⷣчце бцⷣе, молѝ ѡ҆ на́съ: И҆  твори́тъ дрꙋгі́й ли́къ покло́нъ. И҆ востаю́щꙋ дрꙋго́мꙋ ли́кꙋ  и҆ ѿвѣщава́ющꙋ, твори́тъ пе́рвый ли́къ покло́нъ. Та́кожде  и҆ на про́чыѧ стїхѝ моли́тєльныѧ всѧ̑. Є҆гда́ же рече́мъ:  Бж҃е ѡ҆чи́сти мѧ̀ грѣ́шнаго: три́жды, пое́мъ ѻ҆́ба ли̑ка  ра́внѡ: И҆ покло́ны г҃. Та́же трист҃о́е без̾ покло́нѡвъ. и҆  глаго́лемъ настоѧ́щыѧ тропарѝ на гла́съ в҃, ꙗ҆̀же и҆  пое́мъ велегла́снѡ и҆ со сладкопѣ́нїемъ: Просвѣтѝ ѻ҆́чи  моѝ хрⷭ҇тѐ бж҃е: Сла́ва, Застꙋ́пникъ дꙋшѝ моеѧ̀: И҆  ны́нѣ, Ꙗ҆́кѡ не и҆́мамы дерзнове́нїѧ: Сꙋ́ть же и҆ и҆́ны  тропарѝ, и҆̀же пою́тсѧ чрез̾ де́нь на гла́съ и҃, си́рѣчь  во вто́рникъ и҆ четверто́къ ве́чера: Неви́димыхъ врагѡ́въ  мои́хъ неꙋсыпа́нїе: Сті́хъ: При́зри и҆ оу҆слы́ши мѧ̀ гдⷭ҇и  бж҃е мо́й: Ꙗ҆́кѡ стра́шенъ сꙋ́дъ тво́й гдⷭ҇и: Сла́ва:  Сле́зы мѝ да́ждь бж҃е: И҆ ны́нѣ, Непосты́днꙋю бцⷣе  наде́ждꙋ твою̀: Гдⷭ҇и поми́лꙋй, м҃. (с. уд҃і) Сті́хъ ѿ  і҆ере́а, и҆ мл҃тва: Гдⷭ҇и гдⷭ҇и, и҆збавле́й на́съ: Та́же,  Прїиди́те поклони́мсѧ, три́жды: и҆ глаго́лемъ ѱало́мъ н҃,  и҆ р҃а: И҆ мл҃твꙋ манассі́и царѧ̀: Гдⷭ҇и вседержи́телю бж҃е  ѻ҆тє́цъ на́шихъ: Трист҃о́е, и҆ мета̑нїѧ г҃. І҆ере́й:  Ꙗ҆́кѡ твоѐ є҆́сть црⷭ҇тво: и҆ по а҆ми́нѣ глаго́лемъ сїѧ̑  тропарѝ на гла́съ ѕ҃: Поми́лꙋй на́съ гдⷭ҇и: Сла́ва, Гдⷭ҇и  поми́лꙋй на́съ: И҆ ны́нѣ, Млⷭ҇рдїѧ двє́ри: Гдⷭ҇и поми́лꙋй,  м҃. Сла́ва, и҆ ны́нѣ, Чⷭ҇тнѣ́йшꙋю херꙋві̑мъ: И҆́менемъ  гдⷭ҇нимъ бл҃гословѝ ѻ҆́тче. І҆ере́й: Мл҃твами ст҃ы́хъ  ѻ҆тє́цъ на́шихъ: и҆ мл҃тва: Влⷣко бж҃е ѻ҆́ч҃е  вседержи́телю: Прїиди́те поклони́мсѧ, три́жды. и҆ мета̑нїѧ  г҃: и҆ Гдⷭ҇и оу҆слы́ши мл҃твꙋ мою̀: и҆ Сла́ва въ вы́шнихъ  бг҃ꙋ: Гдⷭ҇и прибѣ́жище бы́лъ є҆сѝ на́мъ: Сподо́би гдⷭ҇и  въ но́щь сїю̀: Та́же трист҃о́е, и҆ покло́ны г҃. Прест҃а́ѧ  трⷪ҇це, поми́лꙋй на́съ: Ѻ҆́ч҃е на́шъ: І҆ере́й: Ꙗ҆́кѡ твоѐ  є҆́сть црⷭ҇тво: Та́же пое́мъ велегла́снѡ, и҆ ко́снѡ, на  гла́съ ѕ҃: Гдⷭ҇и си́лъ съ на́ми бꙋ́ди, и҆но́гѡ бо ра́звѣ  тебѐ помо́щника въ ско́рбехъ не и҆́мамы, гдⷭ҇и си́лъ  поми́лꙋй на́съ. И҆ ѿвѣща́етъ то́жде дрꙋгі́й ли́къ. И҆  глаго́летъ наче́ншїй а҃ ли́къ, Сті́хъ: Хвали́те бг҃а во  ст҃ы́хъ є҆гѡ̀, хвали́те є҆го̀ во оу҆твержде́нїи си́лы  є҆гѡ̀. И҆ тропа́рь: Гдⷭ҇и си́лъ съ на́ми бꙋ́ди: Та́же  то́йжде тропа́рь, дрꙋгі́й ли́къ на ко́емждо стїсѣ̀. По  и҆сполне́нїи же пѧтѝ стїхѡ́въ, глаго́лютъ ѻ҆́ба ли̑ка  вкꙋ́пѣ пе́рвый сті́хъ, и҆ тропа́рь: Та́же начина́етъ  наче́ншїй ли́къ: Сла́ва: Гдⷭ҇и а҆́ще не бы́хомъ: И҆ ны́нѣ:  Мнѡ́гаѧ мно́жєства мои́хъ бцⷣе прегрѣше́нїй: Всест҃а́ѧ  бцⷣе: Всѐ оу҆пова́нїе моѐ: Гдⷭ҇и поми́лꙋй, м҃. и҆  мл҃тва: И҆́же на всѧ́кое вре́мѧ: Гдⷭ҇и поми́лꙋй, три́жды.  Сла́ва, и҆ ны́нѣ: Чⷭ҇тнѣ́йшꙋю херꙋві̑мъ: И҆́менемъ  гдⷭ҇нимъ бл҃гословѝ ѻ҆́тче. І҆ере́й: Бж҃е оу҆ще́дри ны̀:  и҆ твори́мъ ѕ҃і покло́нѡвъ, ꙗ҆́кѡ ѻ҆бы́чно, съ мл҃твою  (с. уд҃і ѡ҆б.) ст҃а́гѡ є҆фре́ма: и҆ твори́мъ кѡ́сныѧ, за  є҆́же оу҆равнѧ́тисѧ всѣ̑мъ. Та́же начина́етъ  предстоѧ́тель трист҃о́е, и҆ мета̑нїѧ г҃. По Ѻ҆́ч҃е на́шъ:  Гдⷭ҇и поми́лꙋй, в҃і. и҆ глаго́лемъ мл҃твꙋ: Нескве́рнаѧ,  небла́знаѧ: И҆ да́ждь на́мъ влⷣко: Пресла́внаѧ приснодв҃о:  Оу҆пова́нїе моѐ ѻ҆ц҃ъ: Посе́мъ глаго́летъ і҆ере́й: Сла́ва  тебѣ̀ хрⷭ҇тѐ бж҃е, оу҆пова́нїе на́ше, сла́ва тебѣ̀.  Ли́къ: Гдⷭ҇и поми́лꙋй, три́жды. Бл҃гословѝ. На́мъ же на  зе́млю прикло́ншымсѧ, глаго́летъ предстоѧ́тель мл҃твꙋ,  ꙗ҆́же въ вели́цѣй вече́рни: Влⷣко многомлⷭ҇тиве, гдⷭ҇и  і҆и҃се хрⷭ҇тѐ бж҃е на́шъ: По мл҃твѣ на́мъ воскло́ншымсѧ,  твори́тъ предстоѧ́тель покло́нъ на зе́млю, глаго́лѧ бра́тїи:  Бл҃гослови́те ѻ҆тцы̀ ст҃і́и, прости́те мѝ грѣ́шномꙋ,  є҆ли̑ка согрѣши́хъ сло́вомъ, дѣ́ломъ, помышле́нїемъ и҆  всѣ́ми мои́ми чꙋ́вствы. И҆ бра́тїѧ: Бг҃ъ прости́тъ тѝ  ѻ҆́тче ст҃ы́й. І҆ере́й же глаго́летъ: Помо́лимсѧ ѡ҆  бл҃гочести́вѣйшемъ, самодержа́внѣйшемъ, вели́комъ гдⷭ҇рѣ  на́шемъ і҆мпера́торѣ нїкола́ѣ а҆леѯа́ндровичѣ всеѧ̀  рѡссі́и, и҆ прѡ́чаѧ, ꙗ҆́коже предписа́сѧ въ полꙋ́нощницѣ.  И҆ мы̀, Гдⷭ҇и поми́лꙋй, на всѧ́кїй сті́хъ. И҆ послѣдѝ  предстоѧ́тель глаго́летъ: Мл҃твами ст҃ы́хъ ѻ҆тє́цъ  на́шихъ: И҆ начина́ютъ бра́тїѧ ѿ десна́гѡ и҆ лѣ́вагѡ  ли́ка по чи́нꙋ, є҆ди́нъ по є҆ди́номꙋ твори́ти покло́нъ, и҆  проси́ти и҆ прїѧ́ти проще́нїе, ѿ предстоѧ́телѧ, подо́бнѣ  глаго́люще: Бл҃гословѝ ѻ҆́тче ст҃ы́й, и҆ прости́ мѧ  грѣ́шнаго: и҆ прѡ́чаѧ. Стоѧ́щꙋ предстоѧ́телю посредѣ̀  цр҃кве, до́ндеже и҆спо́лнѧтсѧ всѧ̑. И҆ прїе́мше проще́нїе  ѿ предстоѧ́телѧ, ѿхо́димъ въ кє́ллїи на́шѧ, глаго́люще  мл҃твꙋ сїю̀: ꙗ҆́же и҆ ѿ всѧ́кагѡ человѣ́ка глаго́летсѧ:  Ненави́дѧщихъ и҆ ѡ҆би́дѧщихъ на́съ: Се́й чи́нъ быва́етъ во  всю̀ ст҃ꙋ́ю м҃-цꙋ въ повече́рїѧхъ. Подоба́етъ же  є҆кклисїа́рхꙋ и҆ (с. ує҃і) сїѐ смотри́ти прилѣ́жнѡ, да  є҆гда̀ повече́рїѧ ѿпꙋща́ютъ, бы́ти зна́менїю днѐ,  си́рѣчь пре́жде сомра́ка. [зрѝ] Сѐ оу҆́бѡ ꙗ҆́кѡ  предписа́сѧ є҆ди́нъ де́нь ст҃ы́хъ постѡ́въ, прилѣ́жнѡ  и҆спыта́вше предложи́хомъ любвѝ ва́шей. Коли́чество  пѣ́нїѧ, и҆ въ не́мъ воѡбражє́нныѧ ѿ ст҃ы́хъ ѻ҆тцє́въ  покло́ны, ꙗ҆̀же нѣ́сть лѣ́по презира́ти, нижѐ вели́комꙋ  законоположи́телю. Коли́чество же днено́щныхъ, быва́емыхъ въ  цр҃кви покло́нѡвъ, сꙋ́ть т҃, кромѣ̀ полꙋ́нощницы. Прїѧ́хомъ  же въ палесті́нѣ, и҆ въ свои́хъ ке́ллїѧхъ коемꙋ́ждо пѣ́ти  ѱалти́рь: и҆ могꙋ́щїи оу҆́бѡ соверша́ютъ ю҆̀ днено́щнѡ,  ѻ҆́вїи же три́жды въ седми́цѣ, ѻ҆́вїи же два́жды.  Покло́ны же твори́ти, є҆ли́кѡ коемꙋ́ждо по свое́й си́лѣ  предстоѧ́тель воѡбрази́тъ 
комм. Ѡ҆ покло́нѣхъ и҆ мл҃твѣ церко́вное  законоположе́нїе. 
Не бо̀ тꙋ́не, ни ꙗ҆́коже прилꙋчи́сѧ ѡ҆ ст҃ы́хъ  покло́нѣхъ и҆ мл҃твѣ оу҆мы́слиша ст҃і́и ѻ҆тцы̀, и҆  цр҃кви оу҆ста́въ преда́ша: но ра́зꙋмъ и҆мꙋ́ще во ст҃ы́хъ  покло́нѣхъ и҆ мл҃твѣ, съ пра́вою мы́слїю пло́дъ и҆мѣ́ти  бꙋ́демъ. Но пре́жде ѡ҆ вели́кихъ покло́нѣхъ глаго́лемъ,  ꙗ҆̀же во ст҃ꙋ́ю вели́кꙋю четыредесѧ́тницꙋ поста̀, и҆ во  и҆ны̑ѧ посты̀ творѧ́тсѧ, є҆́же вы́ше ва́шей любвѝ  назна́менахомъ, ѿ дре́внихъ харате́йныхъ ст҃ы́хъ кни́гъ  списа́вше, и҆ ѿ вѣ́дꙋщихъ на сїѐ и҆скꙋ́съ и҆спыта́хомъ,  что̀ глаго́лютсѧ вели̑кїѧ покло́ны; и҆ кі́й ѡ҆́бразъ и҆́мꙋтъ  творе́нїѧ, є҆гда̀ съ мл҃твою ст҃а́гѡ є҆фре́ма творѧ́тсѧ;  И҆́бо є҆гда̀ вре́мѧ прибли́житсѧ ст҃ы̑мъ вели̑кимъ  покло́нѡмъ бы́ти тогда̀ кі́йждо воздѣ́въ рꙋ́цѣ, и҆ кꙋ́пнѡ  чꙋ́вствєнныѧ ѻ҆́чи и҆ оу҆́мныѧ возвестѝ къ бг҃ꙋ,  ꙗ҆́коже бж҃е́ственный а҆пⷭ҇лъ па́ѵелъ оу҆чи́тъ, къ  тїмоѳе́ю пишѧ̀: Хощꙋ̀, речѐ, да мл҃твы (с. ує҃і ѡ҆б.)  творѧ́тъ мꙋ́жїе на всѧ́комъ мѣ́стѣ, воздѣ́юще прпⷣбныѧ  рꙋ́ки без̾ гнѣ́ва и҆ размышле́нїѧ. Та́же мл҃твꙋ нача́ти со  оу҆миле́нїемъ и҆ стра́хомъ бж҃їимъ, а҆́ще ли и҆́мать и҆  дарова́нїе сле́зъ, и҆ та́кѡ мо́литсѧ мл҃твою ст҃а́гѡ  є҆фре́ма, глаго́лѧ: Гдⷭ҇и и҆ влⷣко живота̀ моегѡ̀: стоѧ̀  пра́вѡ, и҆ неꙋкло́ннѡ зрѧ̀ къ бг҃ꙋ дꙋше́внѣ и҆ тѣле́снѣ.  И҆ соверши́въ мл҃твꙋ, твори́тъ покло́нъ вели́кїй, є҆ли́кѡ  мощѝ главо́ю до землѝ довестѝ. Та́же восклони́всѧ и҆  ста́въ пра́вѡ, па́ки оу҆пра́вивсѧ ꙗ҆́коже и҆ пре́жде,  дꙋше́внѣ и҆ тѣле́снѣ зрѧ̀ къ бг҃ꙋ мо́литсѧ, глаго́лѧ  вторꙋ́ю ча́сть мл҃твы ст҃а́гѡ є҆фре́ма: Дх҃ъ же  цѣломꙋ́дрїѧ: И҆ ѡ҆конча́въ, па́ки твори́тъ покло́нъ  вели́кїй, ꙗ҆́коже и҆ пре́жде оу҆каза́сѧ. И҆ восклони́всѧ  второ́е, глаго́летъ тре́тїю ча́сть мл҃твы ст҃а́гѡ є҆фре́ма:  Є҆́й гдⷭ҇и цр҃ю̀, да́ждь мѝ зрѣ́ти моѧ̑ прегрѣшє́нїѧ:  И҆ соверши́въ ю҆̀, па́ки твори́тъ тре́тїй покло́нъ вели́кїй.  И҆́бо вели́кїй, не про́стѡ глаго́летсѧ вели́кїй, но є҆́сть  вели́чество, є҆ли́кѡ человѣ́къ мо́жетъ пра́вѡ стоѧ̀, и҆ ни  ма́лѡ наклонѧ́сѧ главо́ю на зе́млю поклони́тисѧ, и҆ без̾  нѣ́коегѡ прибавле́нїѧ, є҆́же и҆ні́и скамє́йцы  представлѧ́ютъ себѣ̀, и҆ні́и же и҆́но что̀, и҆ свою̀  лѣ́ность си́мъ оу҆добрѧ́ютъ, и҆ мнѧ́тсѧ съ  правотрꙋди́вшимисѧ сравнѧ́тисѧ во ст҃ы́хъ вели́кихъ  покло́нѣхъ. [И҆ сѐ є҆́сть ѡ҆́бразъ вели́кихъ покло́нѡвъ.]  Па́ки по си́хъ ѡ҆ дрꙋги́хъ двоюна́десѧти начина́емъ писа́ти:  ꙗ҆́коже и҆ во оу҆ста́вѣхъ та́кѡ глаго́летсѧ, въ дрꙋги́хъ  же лє́гкїѧ и҆менꙋ́ютсѧ, во и҆ны́хъ же и҆ ма̑лыѧ. А҆́ще  невѣ́жди и҆ глаго́лютъ, такі̑ѧ же подоба́етъ ꙗ҆́коже и҆  вели̑кїѧ, и҆ сїѧ̑ твори́ти: то̀ не бы̀ глаго́лалисѧ. Дрꙋгі̑ѧ  и҆лѝ лє́гкїѧ, и҆лѝ ма̑лыѧ. И҆ а҆́ще бы таковы́ же  подоба́ло твори́ти, ꙗ҆́коже и҆ вели̑кїѧ, то̀ бы и҆ мл҃твꙋ  тꙋ́южде ст҃а́гѡ є҆фре́ма, а҆ (с. уѕ҃і) не и҆нꙋ́ю  кратча́йшꙋю, є҆́же є҆́сть, Бж҃е, ѡ҆чи́сти мѧ̀ грѣ́шнаго,  и҆ поми́лꙋй мѧ̀. И҆ не ѡ҆ста́лосѧ бы та́кожде написа́тисѧ,  ꙗ҆́коже и҆ вели́кїй покло́нъ: но є҆́сть вездѣ̀ напи́санъ  про́стѡ покло́нъ. Покло́нъ же и҆менꙋ́етсѧ, є҆ли́кѡ мо́жетъ  человѣ́къ пра́вѡ стоѧ̀ поклони́тисѧ, не па́даѧ колѣ́нми,  нижѐ главꙋ̀ преклонѧ́ти до землѝ, и҆ сѐ є҆́сть ѡ҆́бразъ  ле́гкагѡ покло́на. Тѣ́мже є҆ли́кѡ ва́съ хотѧ́й кто̀  ст҃ы́хъ ѻ҆тє́цъ преда̑нїѧ храни́ти, и҆ во ст҃ѣ́й цр҃кви  бл҃гочи́ннѡ оу҆пра́вити мл҃твꙋ и҆ покло́ны: а҆́ще ли  предстоѧ́тель, да не неради́тъ ни ма́лѡ ѡ҆ си́хъ: а҆́ще ли  приче́тникъ, и҆лѝ людѧни́нъ, да внима́етъ, и҆дѣ́же  напи́сано вели́кїй покло́нъ, да твори́тъ вели́кїй  неспѣ́шнѡ, по и҆зглаго́ланїи ст҃ы́ѧ мл҃твы, со стра́хомъ  бж҃їимъ. А҆ и҆дѣ́же про́стѡ покло́нъ напи́санъ, то̀ да  твори́тъ про́стѡ покло́нъ, ꙗ҆́коже вы́ше сегѡ̀  и҆з̾ѡбрази́сѧ: и҆ не вкꙋ́пѣ съ мл҃твою, но пре́жде мл҃твꙋ,  и҆ по мл҃твѣ покло́ны. И҆ не ꙗ҆́коже нѣ́цыи не  покарѧ́ющесѧ ст҃ы́хъ ѻ҆тє́цъ преда́нїю, нижѐ вѣ́дꙋще  са́ми и҆скꙋ́съ ст҃ы́хъ покло́нѡвъ, нижѐ ст҃о́ю мл҃твою  до́брѣ разꙋмѣ́ютъ моли́тисѧ, но поклони́всѧ є҆ди́ною  нагорби́всѧ, ма́лѡ восклонѧ́ѧсѧ крестѧ́сѧ, главо́ю кива́етъ,  и҆ тѣ́мъ свои́мъ безчи́нїемъ а҆́ки чи́нъ наполнѧ́етъ  пре́данныхъ ѿ ѻ҆тє́цъ покло́нѡвъ: нижѐ мл҃твою  оу҆́мнѣ и҆ дꙋше́внѣ къ бг҃ꙋ мо́литсѧ, но є҆ли́кѡ вре́мѧ  сго́рбивсѧ твори́тъ сꙋ́єтныѧ своѧ̑ покло́ны, та́кѡ и҆  мл҃твꙋ ст҃а́гѡ є҆фре́ма, а҆́ки и҆зꙋмле́нный спѣши́тъ  проговори́ти. Та́кожде и҆ всѧ̑ мл҃твы поспѣша́етъ съ  покло́ны оу҆пра́вити, и҆ ѿ тѣ́хъ мни́мыхъ безче́стныхъ  покло́нѡвъ, и҆ ѿ безꙋ́мнагѡ моле́нїѧ своегѡ̀ воста́нетъ,  а҆́ки ю҆ро́дъ, нижѐ са́мъ себѐ вѣ́сть, что̀ твори́лъ,  нижѐ зрѧ́тъ на предстоѧ́телѧ цр҃кве, но и҆́нъ и҆на́го  предварѧ́етъ, (с. уѕ҃і ѡ҆б.) мѧтꙋ́тсѧ а҆́ки тро́стїе  вѣ́тромъ коле́блеми, не смотрѧ̀ лꙋ́чшагѡ, нижѐ хотѧ́тъ  наꙋчи́тисѧ: но є҆ли́кѡ кто̀ ка́кѡ соста́вилъ сво́й нра́въ,  та́кѡ и҆ оу҆твержда́етсѧ бы́ти. Стра́шно, ѻ҆ба́че рекꙋ̀,  да не невѣ́дꙋще ѻ҆ч҃ескагѡ оу҆твержде́нїѧ и҆́мꙋтъ под̾  запрещє́нїѧ впа́дати, ꙗ҆̀же чте́тсѧ въ правосла́внꙋю  недѣ́лю ст҃а́гѡ поста̀, собо́рное ст҃а́гѡ седма́гѡ  вселе́нскагѡ собо́ра си́це: Всѧ̑, кромѣ̀ цр҃ко́внагѡ  преда́нїѧ и҆ оу҆че́нїѧ и҆ и҆з̾ѻбраже́нїѧ ст҃ы́хъ, и҆  приснопа́мѧтныхъ ѻ҆тє́цъ, ѡ҆бновлѧ́ємаѧ и҆лѝ посе́мъ  содѣ̑ѧннаѧ, а҆на́ѳема. Въ покло́нѣхъ же и҆ мл҃твѣ бꙋ́демъ  подража́тельны глаго́лющемꙋ: и҆́бо бг҃ъ дх҃ъ є҆́сть, дх҃омъ  и҆ и҆́стиною кла́нѧющихсѧ хо́щетъ. И҆ бж҃е́ственный и҆  верхо́вный а҆пⷭ҇лъ, и҆́же и҆скꙋ́съ вѣ́дый въ мл҃твѣ,  глаго́летъ си́це: А҆́ще бо помолю́сѧ ѧ҆зы́комъ, дꙋ́хъ мо́й  мо́литсѧ, а҆ оу҆́мъ мо́й без̾ плода̀ є҆́сть. Что̀ оу҆́бѡ  є҆́сть; помолю́сѧ дх҃омъ, помолю́сѧ и҆ оу҆мо́мъ. воспою̀  дх҃омъ, воспою̀ и҆ оу҆мо́мъ. и҆ па́ки: Хощꙋ̀, речѐ, въ  цр҃кви пѧ́ть слове́съ оу҆мо́мъ мои́мъ глаго́лати, не́жели  тьмы̑ слове́съ ѧ҆зы́комъ. И҆ ст҃ы́й лѣ́ствичникъ,  воззва́хъ, речѐ: поѧ̀ всѣ́мъ се́рдцемъ мои́мъ, си́рѣчь,  тѣ́ломъ и҆ дх҃омъ. бж҃е́ственный же григо́рїй сїнаи́тъ  глаго́летъ: Нача́ло оу҆́мныѧ мл҃твы дѣ́йство, си́рѣчь,  чисти́тельнаѧ дх҃а си́ла, и҆ та̑йнаѧ оу҆ма̀  сщ҃еннодѣ́йства: коне́цъ же, и҆зстꙋпле́нїе и҆ восхище́нїе  оу҆ма̀ къ бг҃ꙋ. И҆ ст҃ы́й а҆нтїо́хъ речѐ: Мл҃тва оу҆́бѡ  бесѣ́да є҆́сть оу҆ма̀ къ бг҃ꙋ: тако́гѡ оу҆́бѡ тре́бꙋетъ  оу҆ма̀ оу҆́мъ оу҆строе́нїѧ, да возмо́жетъ бесѣ́довати къ  бг҃ꙋ. И҆ па́ки ст҃ы́й лѣ́ствичникъ: Мл҃тва є҆́сть по тоѧ̀  оу҆́бѡ творе́нїю, ссꙋще́ствїе и҆ соедине́нїе человѣ́кѡвъ  къ бг҃ꙋ: И҆ па́ки то́йже речѐ: Нача́ло оу҆́бѡ мл҃твѣ  прило́зи, є҆диносло́внѣ ѿгони́ми ѿ нача́лъ самѣ́хъ.  Среда́ же, є҆́же (с. уз҃і) во глаго́лемыхъ є҆ди́нѣй  бы́ти мы́сли тоѧ́ же соверше́нїе восхище́нїе къ бг҃ꙋ.  Тѣ́мже мы̀ всѝ, є҆ли́кѡ ѡ҆ ст҃ы́хъ писа́нїй ѿ мно́гихъ  ма̑лаѧ сїѧ̑ слы́шавше во́нмемъ, и҆ не многосло́вимъ въ  мл҃твѣ, ꙗ҆́кѡ ꙗ҆зы̑чницы, къ ни̑мже хрⷭ҇то́съ глаго́летъ:  мнѧ́тъ бо сѧ во многоглаго́ланїи свое́мъ оу҆слы́шани бы́ти.  И҆ па́ки лѣ́ствичникъ речѐ: не мꙋдри́сѧ въ мл҃твы твое́й  глаго́лѣхъ: дѣ̑тскаѧ бо мно́гажды нѣмова̑нїѧ проста̑ и҆  не хи̑тра, ѻ҆ц҃ꙋ̀ и҆́хъ и҆́же на нб҃сѣ́хъ оу҆годи́ша. Не  многосло́вити начина́й, ꙗ҆́кѡ да не ко взыска́нїю слове́съ  разы́детсѧ оу҆́мъ, є҆ди́но сло́во мытаре́во бг҃а  оу҆ми́лостиви: є҆ди́нъ глаго́лъ вѣ́ренъ разбо́йника  сп҃сѐ. Многосло́вїе оу҆́бѡ въ мл҃твѣ мно́гажды оу҆́мъ  возмечта̀, и҆ разлїѧ̀: є҆диносло́вїе же мно́жицею оу҆́мъ  собира́ти мо́жетъ, оу҆слажда́емь и҆лѝ поꙋверза́емь въ  сло́вѣ мл҃твы, пребыва́й въ не́мъ, храни́тель бо на́шъ  тогда̀ є҆́сть молѧ́йсѧ съ на́ми. тѣ́мже мы̀ съ трꙋдо́мъ,  и҆ мно́жествомъ коли́чества, ꙗ҆́кѡ несоверше́ннїи мо́лимсѧ,  второ́е бо пе́рвомꙋ ходата́йственно: даѧ́й бо, речѐ, мл҃твꙋ  чи́стꙋ без̾ лѣ́ности, молѧ́щемꙋсѧ скве́рненнѣ и҆  болѣ́зненнѣ. И҆́бо скве́рна мл҃твѣ, и҆ и҆́но погꙋбле́нїе  и҆ и҆́но краде́нїе, и҆ дрꙋго́е поро́къ. Скве́рна є҆́сть,  є҆́же бг҃ови предстоѧ́ти, и҆ неподо́бною мы́слїю  мечта́тисѧ. Погꙋбле́нїе є҆́сть, въ попечє́нїѧ неполє́знаѧ  плѣнѧ́тисѧ. Краде́нїе є҆́сть, є҆́же нечꙋ́встеннѣ мы̑сли  пари́ти. Поро́къ є҆́сть прило́гъ ꙗ҆ко́въ-любо тогда̀ на́мъ  приближа́ющсѧ. И҆ сѐ здѣ̀ оу҆́бѡ ѡ҆ ст҃ѣ́й сщ҃е́ннѣй и҆  приснопа́мѧтнѣй оу҆́мнѣй мл҃твѣ коне́цъ твори́мъ. Но да  рече́мъ и҆ ѡ҆ ст҃ѣ́й всѣ́мъ є҆ди́нѣй мл҃твѣ, ꙗ҆́же въ  цр҃ко́вномъ та́инствѣ лежи́тъ, глава̀ п҃в, ѿне́лѣже  рече́тъ сщ҃е́нникъ славосло́вїе, глаго́летъ: Ми́ромъ гдⷭ҇ꙋ  помо́лимсѧ. Съ ми́ромъ да (с. уз҃і ѡ҆б.) мо́лимъ гдⷭ҇а, и҆  да про́симъ, кꙋ́ю мл҃твꙋ твори́ти, ꙗ҆́коже подоба́етъ, не  вѣ́мы. и҆ да не многосло́вимъ, наꙋча́етъ на́съ ѻ҆́нымъ,  и҆́мже подоба́етъ ѡ҆ мл҃твѣ, и҆ пе́рвѣе нра́вꙋ, ꙗ҆́кѡ въ  ми́рѣ подоба́етъ моли́тисѧ. Что̀ оу҆́бѡ по славосло́вїи  а҆́бїе повелѣ̀ да про́симъ; нижѐ и҆сповѣ́дающесѧ пре́жде,  нижѐ даю́ще бг҃ꙋ бл҃годаре́нїе: но что̀ про́сѧтъ; да  поми́ловани бꙋ́дꙋтъ. Сїе́ же проше́нїе є҆́сть человѣ́кѡвъ  ѡ҆сꙋжде́нныхъ и҆ прегрѣши́вшихъ, и҆̀же ни є҆ди́нъ  ѿвѣ́тъ и҆мꙋ́ще, и҆лѝ пра́веднꙋ винꙋ̀ рещѝ сꙋдїѝ,  и҆спꙋска́ютъ. се́й гла́съ, и҆ вопїю́тъ: Гдⷭ҇и поми́лꙋй, не  ѿ пра́вдъ на́шихъ, но ѿ чл҃вѣколю́бїѧ твоегѡ̀: и҆  прѡ́чаѧ. Та́же глаго́летъ пресвѵ́теръ: Ѡ҆ свы́шнѣмъ ми́рѣ,  и҆ ѡ҆ сп҃се́нїи дꙋ́шъ на́шихъ гдⷭ҇ꙋ помо́лимсѧ. Сщ҃е́нникъ  бо помо́литсѧ вкꙋ́пѣ съ людьмѝ, и҆ глаго́летъ: Ѽ лю́дїе,  помо́лимсѧ гдⷭ҇ꙋ, да да́стъ ми́ръ сво́й на́мъ, и҆ сп҃се́тъ  дꙋ́шы на́шѧ. И҆ ѿвѣща́ютъ лю́дїе: Гдⷭ҇и поми́лꙋй. Посе́мъ  же и҆ прѡ́чаѧ разꙋмѣ̑нїѧ. Є҆гда́ же глаго́летъ дїа́конъ:  Рце́мъ всѝ: се́й же глаго́лъ не и҆́но что̀ прино́ситъ  разꙋмѣ́ти, но то́чїю са́мое, є҆́же всѣ̑мъ вкꙋ́пѣ  моли́тисѧ, не кли́рꙋ то́чїю є҆ди́номꙋ, но и҆ всѣ̑мъ  ѡ҆брѣта́ющымсѧ въ цр҃кви. Та́же рече́тъ дїа́конъ: И҆ ѿ  всеѧ̀ дꙋшѝ, и҆ ѿ всегѡ̀ помышле́нїѧ на́шегѡ рце́мъ. Но  что̀ оу҆́бѡ рце́мъ; ничто́же оу҆́бѡ и҆́но, ра́звѣ є҆́же  ѻ҆́нꙋю же ѻ҆́бщꙋю мл҃твꙋ: Гдⷭ҇и поми́лꙋй. ѡ҆ се́й оу҆́бѡ  ст҃ѣ́й мл҃твѣ сщ҃е́нный златоꙋ́стъ пи́шетъ къ  корі́нѳѧнѡмъ, во и҃і нравоꙋче́нїи: И҆́бо ѡ҆ дѣ́йствꙋемыхъ  ѡ҆ и҆̀же въ покаѧ́нїи ѻ҆́бщыѧ и҆ ѿ сщ҃е́нника и҆ ѿ  люде́й быва́ютъ мл҃твы: и҆ всѝ є҆ди́нꙋ глаго́лютъ мл҃твꙋ,  млⷭ҇ти и҆спо́лненꙋ, є҆́же є҆́сть, Гдⷭ҇и поми́лꙋй. Сегѡ̀  ра́ди въ слꙋже́бникахъ пи́шетсѧ, лю́дїе глаго́лютъ сїѐ,  и҆лѝ ѻ҆́но, на ни́хже мѣ́стѣхъ написа́сѧ. Во (с. уи҃і)  ст҃ѣ́й же восто́чной цр҃кви не и҆́накѡ твори́тсѧ, но та́кѡ  ꙗ҆́коже пи́шетсѧ. И҆дѣ́же написа́сѧ, лю́дїе глаго́лютъ,  то̀ всѝ вкꙋ́пѣ, є҆ли́цы ѡ҆брѣта́ютсѧ въ цр҃кви,  глаго́лютъ: и҆лѝ Гдⷭ҇и поми́лꙋй, и҆лѝ Пода́й гдⷭ҇и, и҆лѝ  И҆ со дх҃омъ твои́мъ, и҆лѝ Ѻ҆́ч҃е на́шъ: А҆́ще оу҆ на́съ  и҆ не твори́тсѧ сегѡ̀, ѻ҆ба́че подоба́етъ твори́ти. И҆́бо  ꙗ҆́коже вы́ше рече́сѧ, є҆гда̀ рече́тъ дїа́конъ: Ми́ромъ  гдⷭ҇ꙋ помо́лимсѧ, и҆лѝ Рце́мъ всѝ, тогда̀ всѣ̑мъ  подоба́етъ и҆ ѿвѣща́ти: Гдⷭ҇и поми́лꙋй. А҆́ще бы ко  є҆ди́номꙋ кли́рꙋ глаго́лалосѧ ѿвѣща́ти, то̀ не бы̀  написа́ли: лю́дїе глаго́лютъ. Та́кожде и҆ ст҃ы́й сщ҃е́нный  златоꙋ́стъ въ то́мже нравоꙋче́нїи глаго́летъ па́ки: Во  вре́мѧ са́мыхъ стра́шныхъ та̑инъ, привѣ́тствꙋетъ і҆ере́й  лю́демъ: Ми́ръ ва́мъ. привѣ́тствꙋютъ и҆ лю́дїе і҆ере́ю  глаго́люще: И҆ дꙋ́хови твоемꙋ̀. Ничто́же и҆́но є҆́сть,  ра́звѣ сїѐ: ꙗ҆̀же бл҃годарє́нїѧ па́ки ѻ҆́бщаѧ, ниже́ бо  ѻ҆́нъ са́мъ бл҃годари́тъ, но и҆ лю́дїе всѝ. Пе́рвѣе бо  и҆́хъ прїе́мъ гла́съ: та́же согласи́вшымсѧ ꙗ҆́кѡ досто́йнѡ  и҆ пра́веднѡ сїѐ быва́етъ, тогда̀ начина́етъ  бл҃годарє́нїѧ. И҆ что̀ чꙋди́шисѧ, а҆́ще нѣ́гдѣ со  сщ҃е́нникомъ лю́дїе вѣща́ютъ, и҆дѣ́же и҆ съ са́мыми  херꙋві́мы, и҆ съ вы́шними си́лами ѻ҆́бще сщ҃є́нныѧ ѻ҆́ны  пѣ̑сни возсыла́ютъ; Сїѧ̑ же всѧ̑ ѻ҆́наѧ речє́на бы́ша, да  ко́ждо и҆ ѿ начина́емыхъ трезви́тсѧ въ поꙋче́нїи се́мъ: да  оу҆вѣ́мы, ꙗ҆́кѡ тѣ́ло є҆смы̀ всѝ є҆ди́но, толи́ко  и҆мꙋ́ще дрꙋ́гъ ко дрꙋ́гꙋ разли́чїе, є҆ли́ко оу҆́дъ ко  оу҆дѡ́мъ. и҆ не всѐ на сщ҃е́нники возве́рземъ, но и҆ са́ми  ꙗ҆́коже ѡ҆ ѻ҆́бщемъ тѣ́лѣ, ѡ҆ цр҃кви все́й та́кѡ да  печа́лꙋемъ. Сїе́ бо оу҆твержде́нїе бо́льшее и҆ на́мъ и҆  ва́мъ преподае́тъ множа́йшыѧ оу҆строѧ́ти добродѣ́тєли:  да́же проходѧ́щїи сїѧ̑, полꙋчи́мъ млⷭ҇ть бж҃їю (с. уи҃і  ѡ҆б.) здѣ̀, и҆ въ бꙋ́дꙋщемъ вѣ́цѣ црⷭ҇тво нбⷭ҇ное, ѡ҆  хрⷭ҇тѣ̀ і҆и҃сѣ гдⷭ҇ѣ на́шемъ: ꙗ҆́кѡ томꙋ̀ подоба́етъ  сла́ва, со ѻ҆ц҃е́мъ, и҆ ст҃ы́мъ дх҃омъ, во вѣ́ки, а҆ми́нь. 
Въ сре́дꙋ а҃-ѧ седми́цы ве́чера, 
Є҆гда̀ и҆́мать і҆ере́й сщ҃еннодѣ́йствовати  преждеѡсщ҃е́ннꙋю, вше́дъ во ст҃и́лище ѡ҆блачи́тсѧ во  сщ҃е́нническꙋю ѻ҆де́ждꙋ, ꙗ҆́коже писа́сѧ въ лїтꙋргїа́рїи.  И҆ по ѕ҃і покло́нѣхъ глаго́лемъ трист҃о́е, и҆ Ѻ҆́ч҃е  на́шъ: Гдⷭ҇и поми́лꙋй, в҃і. и҆ мл҃тва: Всест҃а́ѧ трⷪ҇це:  посе́мъ, досто́йно є҆́сть: и҆ ѿпꙋ́стъ по ѻ҆бы́чаю. И҆  твори́тъ нача́ло вече́рни по ѻ҆бы́чаю, и҆ на є҆ди́номъ  ко́емждо а҆нтїфѡ́нѣ стїхосло́вїѧ, глаго́летъ ма́лꙋю  є҆ктенїю̀ і҆ере́й и҆лѝ дїа́конъ. На Гдⷭ҇и воззва́хъ,  ста́вимъ стїхѡ́въ і҃, ѿ И҆зведѝ и҆з̾ темни́цы дꙋ́шꙋ  мою̀, на гла́съ самогла́сна днѐ, повторѧ́юще то́йжде. Та́же  мч҃нченъ, въ то́йже гла́съ: и҆ г҃ подо́бны трїѡ́ди: и҆ г҃  мине́и, повторѧ́юще є҆ди́нꙋ. Сла́ва, и҆ ны́нѣ,  бг҃оро́диченъ. и҆ быва́етъ вхо́дъ съ кади́льницею без̾  є҆ѵⷢ҇лїа [Є҆гда́ же и҆́мать чести́сѧ є҆ѵⷢ҇лїе, и҆ со  є҆ѵⷢ҇лїемъ.] Свѣ́те ти́хїй: Чте́цъ прокі́менъ, и҆ чте́нїе  бытїѧ̀. Посе́мъ вторы́й прокі́менъ: и҆ возглаша́етъ  дїа́конъ: Повели́те. Сщ҃е́нникъ же взе́мъ ѻ҆бѣ́ма рꙋка́ма  кади́льницꙋ, и҆ свѣ́щникъ со свѣще́ю, стои́тъ пред̾  ст҃о́ю трапе́зою зрѧ̀ къ восто́кѡмъ, и҆ назна́менꙋѧ крⷭ҇тъ,  глаго́летъ: Премꙋ́дрость про́сти: Та́же ѡ҆братѧ́сѧ на  за́падъ къ наро́дꙋ (с. уѳ҃і) глаго́летъ: Свѣ́тъ хрⷭ҇то́въ  просвѣща́етъ всѣ́хъ. Чте́цъ: При́тчей чте́нїе. Дїа́конъ  Во́нмемъ. И҆ по и҆сполне́нїи паремі́й, глаго́летъ і҆ере́й:  Ми́ръ тѝ. И҆ дїа́конъ: Премꙋ́дрость. Чте́цъ: Да  и҆спра́витсѧ мл҃тва моѧ̀: Тогда̀ пра́вагѡ и҆ лѣ́вагѡ ли́ка,  и҆ предстоѧ́щїй наро́дъ ѻ҆́бѣ страны̑ во все́й цр҃кви  стоѧ́тъ на колѣ́нахъ молѧ́щесѧ. И҆ по пѣ́нїи чтеца̀, а҃-й  ли́къ пое́тъ то́йжде: Да и҆спра́витсѧ мл҃тва моѧ̀: И҆  чте́цъ, и҆ дрꙋга́ѧ страна̀ ли́ка, и҆ предстоѧ́щїй наро́дъ,  стоѧ́тъ на колѣ́нахъ, до́ндеже пропою́тъ. Та́же чте́цъ  пое́тъ а҃-й сті́хъ: Гдⷭ҇и воззва́хъ къ тебѣ̀, оу҆слы́ши  мѧ̀: И҆ по пропѣ́тїи стїха̀, пое́тъ в҃-й ли́къ: Да  и҆спра́витсѧ мл҃тва моѧ̀: Тогда̀ чте́цъ, и҆ а҃-й ли́къ, и҆  тоѧ̀ страны̀ предстоѧ́щїй наро́дъ припа́даютъ на колѣ̑на:  Та́же чте́цъ пое́тъ в҃-й сті́хъ: Положѝ гдⷭ҇и хране́нїе: И҆  а҃-й ли́къ па́ки пое́тъ: Да и҆спра́витсѧ мл҃тва моѧ̀: И҆  чте́цъ и҆ в҃-й ли́къ, и҆ предстоѧ́щїй наро́дъ, па́ки  приклонѧ́ютъ колѣ̑на. И҆ па́ки чте́цъ пое́тъ г҃-й сті́хъ:  Не оу҆клонѝ се́рдце моѐ: и҆ в҃-й ли́къ пое́тъ: Да  и҆спра́витсѧ мл҃тва моѧ̀: И҆ приклонѧ́етъ колѣ̑на чте́цъ,  и҆ а҃-й ли́къ, и҆ наро́дъ. И҆ па́ки чте́цъ пое́тъ: Да  и҆спра́витсѧ мл҃тва моѧ̀, ꙗ҆́кѡ кади́ло пред̾ тобо́ю. И҆  тогда̀ ѻ҆́ба ли̑ка, и҆ во цр҃кви предстоѧ́щїй ве́сь  наро́дъ, припа́даютъ на колѣ̑на, и҆ стоѧ́тъ, до́ндеже  чте́цъ пое́тъ. И҆ воста́вше допѣва́ютъ на кли́росѣ:  Воздѣѧ́нїе рꙋкꙋ̀ моє́ю же́ртва вече́рнѧѧ. И҆ по  и҆сполне́нїи твори́мъ покло́ны г҃. И҆ про́чее быва́етъ  послѣ́дованїе преждеѡсщ҃е́нныхъ по чи́нꙋ, ꙗ҆́коже въ  слꙋже́бникахъ и҆з̾ѧви́сѧ. 
[зрѝ] Вѣ́стно же бꙋ́ди: Ꙗ҆́кѡ є҆гда̀ бж҃е́ствєнныѧ  прено́сѧтсѧ та̑йны, всѝ лю́дїе поклоне́нїе бг҃оподо́бное,  и҆ пѣвцы̀ (с. уѳ҃і ѡ҆б.) ни́цъ па́дше хрⷭ҇тꙋ̀ бг҃ꙋ въ  та́йнахъ сꙋ́щемꙋ творѧ́тъ: поне́же соверше́ннѡ  пред̾ѡсщ҃е́нны сꙋ́ть. По происхожде́нїи же ст҃ы́хъ дарѡ́въ,  и҆сполнѧ́емꙋ, Ны́нѣ си̑лы нбⷭ҇ныѧ: твори́мъ покло́ны г҃,  непокрове́ни сꙋ́ще. Кїнони́къ: Вкꙋси́те и҆ ви́дите, ꙗ҆́кѡ  бл҃гъ гдⷭ҇ь. А҆ллилꙋ́їа, три́жды. По ѿверзе́нїи же вра́тъ,  рече́тъ дїа́конъ: Со стра́хомъ бж҃їимъ и҆ вѣ́рою  пристꙋпи́те. Мы́ же покло́нъ є҆ди́нъ. И҆ пое́мъ:  Бл҃гословлю̀ гдⷭ҇а на всѧ́кое вре́мѧ, хвала̀ є҆гѡ̀ во  оу҆стѣ́хъ мои́хъ: и҆ про́чее. А҆ллилꙋ́їа, три́жды. По  возглаше́нїи же ѿ і҆ере́а: Всегда̀, ны́нѣ и҆ при́снѡ:  Ли́къ, да и҆спо́лнѧтсѧ оу҆ста̀ на̑ша: А҆ллилꙋ́їа, три́жды.  По заамвѡ́нной же мл҃твѣ: Бꙋ́ди и҆́мѧ гдⷭ҇не: И҆ мета̑нїѧ  г҃. Бл҃гословлю̀ гдⷭ҇а на всѧ́кое вре́мѧ: и҆ подае́тсѧ на́мъ  а҆нті́дѡръ: и҆ соверше́нный ѿпꙋ́стъ. [зрѝ] Сїѐ  послѣ́дованїе быва́етъ во всю̀ м҃-цꙋ преждеѡсщ҃е́нной  сꙋ́щей. А҆ и҆дѣ́же нѣ́сть преждесщ҃е́нныѧ, пою́тсѧ на  вече́рни стїхи̑ры на ѕ҃, подо́бны трїѡ́ди: и҆ мине́и.  Сла́ва, и҆ ны́нѣ, бг҃оро́диченъ, по гла́сꙋ мине́и. На  стїхо́внѣ трїѡ́ди самогла́сенъ днѐ, два́жды: и҆ мч҃нченъ,  и҆́же є҆́сть на Гдⷭ҇и воззва́хъ: Сла́ва, и҆ ны́нѣ,  бг҃оро́диченъ тогѡ́же гла́са, и҆ ѻ҆бы́чное конча́нїе.  Входѧ́ще же въ трапе́зꙋ, ꙗ҆ди́мъ сꙋхоѧде́нїе: пїе́мъ и҆  со́къ съ ме́домъ. Въ четверто́къ же тоѧ̀ седми́цы трапе́зы  не поставлѧ́емъ, но пребыва́емъ постѧ́щесѧ да́же до пѧтка̀:  тогда́ бо ꙗ҆ди́мъ входѧ́ще въ трапе́зꙋ. 
(с. у҃к) 
Въ пѧто́къ ве́чера во свѣти́льничное, по ѻ҆бы́чномъ  стїхосло́вїи. 
На Гдⷭ҇и воззва́хъ, ста́вимъ стїхѡ́въ і: и҆ пое́мъ  трїѡ́ди самогла́сенъ два́жды: и҆ д҃ мч҃ничны ѻ҆ктѡ́иха,  прилꙋчи́вшагѡсѧ гла́са: Та́же ст҃а́гѡ ѳео́дѡра самогла́сны  д҃, гла́съ в҃: Прїиди́те мч҃нколю́бцы всѝ: Сла́ва, гла́съ  ѕ҃: Сосꙋ́да оу҆потреби́въ вра́гъ: И҆ ны́нѣ, бг҃оро́диченъ  гла́са. Вхо́дъ без̾ є҆ѵⷢ҇лїа. Свѣ́те ти́хїй: Прокі́менъ,  и҆ чте́нїе бытїѧ̀. Посе́мъ дрꙋгі́й прокі́менъ, и҆ чте́нїе  при́тчей. Та́же, да и҆спра́витсѧ мл҃тва моѧ̀: И҆ про́чее  послѣ́дованїе преждесщ҃е́нныхъ. 
По заамвѡ́нной же мл҃твѣ: Пое́мъ настоѧ́щїй моле́бный  канѡ́нъ ст҃а́гѡ ѳео́дѡра. Предло́жше же ко́лѷво, глаго́лемъ  ѱало́мъ рм҃в: Гдⷭ҇и, оу҆слы́ши мл҃твꙋ мою̀: Та́же: Бг҃ъ  гдⷭ҇ь, и҆ ꙗ҆ви́сѧ на́мъ, бл҃гослове́нъ грѧды́й во и҆́мѧ  гдⷭ҇не. И҆ а҆́бїе: 
Тропа́рь, гла́съ в҃: 
Ве́лїѧ вѣ́ры и҆справлє́нїѧ, во и҆сто́чницѣ пла́мене,  ꙗ҆́кѡ на водѣ̀ оу҆покое́нїѧ, ст҃ы́й мч҃нкъ ѳео́дѡръ  ра́довашесѧ: ѻ҆гне́мъ бо всесожже́гсѧ, ꙗ҆́кѡ хлѣ́бъ  сла́дкїй трⷪ҇цѣ принесе́сѧ. тогѡ̀ мл҃твами хрⷭ҇тѐ бж҃е  сп҃сѝ дꙋ́шы на́шѧ. 
Сла́ва, то́йже: И҆ ны́нѣ, Всѧ̑ па́че смы́сла: И҆  а҆́бїе, ѱало́мъ н҃. и҆ кади́тъ сщ҃е́нникъ ко́лѷво, и҆  настоѧ́телѧ, и҆ ли́ки, по чи́нꙋ. Та́же глаго́лемъ канѡ́нъ на  д҃, без̾ і҆рмосѡ́въ, гла́съ и҃. Припѣ́въ: Ст҃ы́й  великомч҃нче ѳео́дѡре, молѝ бг҃а ѡ҆ на́съ. По ѕ҃-й пѣ́сни, 
(с. у҃к ѡ҆б.) 
Конда́къ, гла́съ и҃: 
Вѣ́рꙋ хрⷭ҇то́вꙋ ꙗ҆́кѡ щи́тъ внꙋ́трь прїи́мъ въ  се́рдцѣ твое́мъ, проти̑вныѧ си̑лы попра́лъ є҆сѝ  многострада́льче: и҆ вѣнце́мъ нбⷭ҇нымъ вѣнча́лсѧ є҆сѝ  вѣ́чнѡ ѳео́дѡре, ꙗ҆́кѡ непобѣди́мый. 
По ѳ҃-й пѣ́сни, і҆рмо́съ: Тѧ̀ неискꙋсобра́чнꙋю мт҃рь:  И҆ а҆́бїе трист҃о́е. Тропа́рь ст҃а́гѡ: Ве́лїѧ вѣ́ры:  Сла́ва, конда́къ: Вѣ́рꙋ хрⷭ҇то́вꙋ: И҆ ны́нѣ,  бг҃оро́диченъ, гла́съ то́йже: Ꙗ҆́коже предста́тельство  всѝ: И҆ быва́етъ мл҃тва на бл҃гослове́нїе ко́лѷвъ. Та́же,  Бꙋ́ди и҆́мѧ гдⷭ҇не: и҆ Бл҃гословлю̀ гдⷭ҇а: и҆ дае́тсѧ  преломле́нїе ѿ і҆ере́а: и҆ ѿпꙋ́стъ. 
[зрѝ] А҆ и҆дѣ́же не бы́ти преждесщ҃е́нной, конча́емъ  часы̀ си́це: По Ѡ҆сла́ви, ѡ҆ста́ви: и҆ по коне́чныхъ  покло́нѣхъ, глаго́лемъ трист҃о́е: И҆ Ѻ҆́ч҃е на́шъ: Гдⷭ҇и  поми́лꙋй, в҃і. и҆ мл҃тва: Всест҃а́ѧ трⷪ҇це: И҆ начина́емъ  вече́рню: Прїиди́те поклони́мсѧ, три́жды. ѱало́мъ р҃г.  каѳі́сма и҃і. И҆ пое́мъ на Гдⷭ҇и воззва́хъ, стїхи̑ры на ѕ҃:  мч҃нчны г҃, во ѻ҆ктѡ́ихѣ гла́са, и҆́же на рѧдꙋ̀: и҆  ст҃а́гѡ ѳео́дѡра г҃: Сла́ва, ѳео́дѡра: Сосꙋ́да  оу҆потреби́въ: И҆ ны́нѣ, бг҃оро́диченъ гла́са рѧдова́гѡ.  Свѣ́те ти́хїй: без̾ вхо́да, и҆ чте́нїе. На стїхо́внѣ  трїѡ́ди самогла́сенъ днѐ два́жды: и҆ мч҃нченъ, гла́съ є҃:  Бл҃гослове́но во́инство: Сла́ва, ѳео́дѡра, гла́съ в҃:  Бж҃е́ственныхъ дарѡ́въ: пи́сана въ стїхи́рахъ. И҆ ны́нѣ:  Всѐ оу҆пова́нїе моѐ: Ны́нѣ ѿпꙋща́еши: Трист҃о́е. По  Ѻ҆́ч҃е на́шъ, тропа́рь: Вє́лїѧ вѣ́ры: Сла́ва, и҆ ны́нѣ:  Всѧ̑ па́че смы́сла: Та́же є҆ктенїа̀ Поми́лꙋй на́съ бж҃е: и҆  покло́ны г҃. и҆ по покло́нѣхъ глаго́лемъ ѱало́мъ р҃в:  Гдⷭ҇и, оу҆слы́ши мл҃твꙋ мою̀: и҆ про́чее, ꙗ҆́коже  оу҆ка́зано пре́жде, и҆ до ѿпꙋ́ста. И҆ вхо́димъ въ  трапе́зꙋ, вкꙋша́емъ же вїна̀ и҆ є҆ле́а, ра́ди ст҃а́гѡ. Сїѐ  прїѧ́хомъ въ ла́ѵрѣ прпⷣбнагѡ ѻ҆тца̀ на́шегѡ са́ввы, и҆  кїнові́и прпⷣбнагѡ вели́кагѡ є҆ѵѳѵ́мїа: но не твори́мъ (с.  ук҃а) сегѡ̀ ны́нѣ за че́стность днѐ, ѻ҆ба́че ꙗ҆ди́мъ  варе́нїе съ сли́вами без̾ є҆ле́а, и҆ а҆рме́а:  произволѧ́ющїи же ꙗ҆дѧ́тъ сꙋхоѧде́нїе, ꙗ҆́коже и҆ въ  сре́дꙋ. 
[зрѝ] Вѣ́стно бꙋ́ди, ꙗ҆́кѡ въ се́й а҃-й седми́цѣ  пѣ́сни, ѕ҃-ѧ, з҃-ѧ, и҃-ѧ и҆ ѳ҃-ѧ, глаго́лютсѧ пре́жде въ  пѧто́къ. Во в҃-й же, г҃-й, и҆ д҃-й, седми́цахъ глаго́лютсѧ  на рѧдꙋ̀. 
Подоба́етъ вѣ́дати, ꙗ҆́кѡ во всѣ́хъ пѧтка́хъ ст҃ы́ѧ  и҆ вели́кїѧ м҃-цы на вече́рнѧхъ, и҆ повече́рїѧхъ, покло́нѡвъ  не твори́мъ, то́кмѡ воѡбражє́нныѧ въ преждесщ҃е́нной,  є҆́же є҆́сть, по да и҆спра́витсѧ: покло́ны г҃. По вхо́дѣ  ст҃ы́хъ дарѡ́въ, покло́ны г҃. И҆ на Бꙋ́ди и҆́мѧ гдⷭ҇не:  покло́ны г҃. Повече́рїе же пое́мъ вели́кое, на не́мже по а҃- мъ трист҃о́мъ глаго́лемъ тропа́рь мч҃нка: Сла́ва, и҆ ны́нѣ,  бг҃оро́диченъ. По в҃-мъ ѻ҆бы̑чныѧ тропарѝ: Поми́лꙋй на́съ  гдⷭ҇и: и҆ пое́мъ поко́йный канѡ́нъ настоѧ́щагѡ гла́са. По  Досто́йно и҆ по трист҃о́мъ, конда́къ мч҃нченъ: и҆ прѡ́чаѧ,  и҆ ѿпꙋ́стъ ма́лый. 
[зрѝ] Вѣ́домо да є҆́сть, Ꙗ҆́кѡ послѣ́дованїе  мине́и, прилꙋча́ющихсѧ ст҃ы́хъ въ сꙋббѡ́ты и҆ недѣ̑ли  ст҃ы́ѧ м҃-цы, пое́тсѧ въ пове́черїѧхъ, и҆лѝ є҆гда̀  и҆зво́литъ є҆кклисїа́рхъ. Та́кѡ твори́мъ во всѣ́хъ  пѧтка́хъ въ ве́черъ ст҃ы́ѧ и҆ вели́кїѧ м҃-цы. 
Въ сꙋббѡ́тꙋ а҃-ю ст҃ы́хъ постѡ́въ. 
На оу҆́трени, по шестоѱа́лмїи пое́мъ Бг҃ъ гдⷭ҇ь, на  гла́съ в҃. И҆ глаго́лемъ тропа́рь ст҃а́гѡ ѳео́дѡра: Вє́лїѧ  вѣ́ры: два́жды. Сла́ва, и҆ ны́нѣ, бг҃оро́диченъ: Всѧ̑  па́че смы́сла: и҆ ѻ҆бы̑чныѧ каѳі̑смы. По а҃-й каѳі́смѣ  сѣда́ленъ (с. ук҃а ѡ҆б.) мч҃нченъ ѻ҆смогла́сника,  настоѧ́щагѡ гла́са, съ бг҃оро́дичнымъ. По в҃-й каѳі́смѣ  сѣда́ленъ ст҃а́гѡ ѳео́дѡра, гла́съ г҃. Подо́бенъ: Бж҃їѧ  вѣ́ры: Кипѧ̀ вѣ́ры правосла́вїемъ: Дрꙋгі́й сѣда́ленъ  ст҃а́гѡ: Бж҃е́ственный да́ръ тѧ̀: Бг҃оро́диченъ:  Невмѣсти́маго бг҃а: и҆ чте́мъ мꙋче́нїе ст҃а́гѡ. Та́же  ѱало́мъ н҃: И҆ канѡ́нъ хра́ма, со і҆рмосо́мъ на ѕ҃: И҆  ст҃а́гѡ ѳео́дѡра два̀, на и҃: а҃-й, гла́съ д҃: в҃-й, гла́съ  ѕ҃. Катава́сїа: Ѿве́рзꙋ оу҆ста̀ моѧ̑: По г҃-й пѣ́сни,  сѣда́ленъ ст҃а́гѡ, гла́съ и҃. Подо́бенъ: Премꙋ́дрости  сло́ва: Бж҃е́ственное всеѻрꙋ́жїе воспрїи́мъ: Сла́ва:  Маѯїмїа́новыми ласка́ньми: И҆ ны́нѣ: Ꙗ҆́кѡ  всенепоро́чнаѧ невѣ́сто творца̀: По ѕ҃-й пѣ́сни, конда́къ  ст҃а́гѡ, гла́съ и҃: Вѣ́рꙋ хрⷭ҇то́вꙋ: И҆ і҆́косъ. и҆ чте́мъ  сѷнаѯа́рїй. По ѳ҃-й пѣ́сни, є҆ѯапостїла́рїй ст҃а́гѡ:  и҆ бг҃оро́диченъ. На хвали́техъ, стїхи̑ры на д҃, гла́съ а҃.  Подо́бенъ: Нбⷭ҇ныхъ чинѡ́въ: Сла́ва, гла́съ ѕ҃: Сщ҃е́нїѧ  да́ръ: И҆ ны́нѣ: Бцⷣе, ты̀ є҆сѝ лоза̀: На стїхо́внѣ  стїхи̑ры ст҃а́гѡ, гла́съ д҃, самогла́сны, съ припѣ́вы  и҆́хъ: а҃-й, Првⷣникъ ꙗ҆́кѡ фі́нїѯъ процвѣте́тъ: в҃-й,  Насажде́ни въ домꙋ̀ гдⷭ҇ни: Сла́ва, гла́съ и҃:  Страда́льческимъ мꙋ́жествомъ: И҆ ны́нѣ: Влⷣчце, прїимѝ  мл҃твы: и҆ про́чее послѣ́дованїе оу҆́трени.  присовокꙋплѧ́емъ и҆ ча́съ а҃-й. 
комм. На лїтꙋргі́и и҆з̾ѡбрази́тєльнаѧ. 
И҆ канѡ́на ст҃а́гѡ, пѣ́снь г҃-ѧ, и҆ ѕ҃-ѧ. Прокі́менъ,  гла́съ з҃: Возвесели́тсѧ првⷣникъ ѡ҆ гдⷭ҇ѣ: Сті́хъ:  Оу҆слы́ши бж҃е гла́съ мо́й: А҆по́столъ днѐ, ко  є҆вре́ємъ, зача́ло т҃г: Многоча́стнѣ и҆ многоѡбра́знѣ:  И҆ ст҃а́гѡ, къ тїмоѳе́ю, зача́ло сч҃в: Возмога́й ѡ҆  бл҃года́ти: А҆ллилꙋ́їа, гла́съ д҃: Првⷣникъ ꙗ҆́кѡ  фі́нїѯъ процвѣте́тъ: Є҆ѵⷢ҇лїе ма́рка, зача́ло і҃:  И҆дѧ́ше і҆и҃съ въ сꙋббѡ́ты сквозѣ̀ сѣ̑ѧнїѧ: И҆ ст҃а́гѡ,  (с. ук҃в) і҆ѡа́нна, зача́ло н҃в: Сѝ заповѣ́даю ва́мъ:  Прича́стенъ: Въ па́мѧть вѣ́чнꙋю: На трапе́зѣ чте́мъ сло́во  похва́льное ѡ҆ ст҃о́мъ ѳео́дѡрѣ, ст҃а́гѡ григо́рїа  нѵ́сскагѡ. И҆ ꙗ҆ди́мъ бо́бъ ѡ҆бваре́нный, съ ма́слинами  бѣ́лыми и҆ че́рными, и҆ варе́нїе со є҆ле́емъ: Вїна́ же  и҆спива́емъ по красово́лю, ра́ди ст҃а́гѡ. Сїе́ же прїѧ́хомъ  ѿ ла́ѵры прпⷣбнагѡ ѻ҆тца̀ на́шегѡ са́ввы, и҆ ѿ  бг҃оно́снагѡ ѻ҆тца̀ на́шегѡ є҆ѵѳѵ́мїа. 
[зрѝ] Вѣ́дати подоба́етъ, ꙗ҆́кѡ два́жды прїѧ́хомъ  ꙗ҆́сти ры̑бы въ се́й вели́кїй по́стъ: въ пра́здникъ  бл҃говѣ́щенїѧ, и҆ цвѣтоно́сїѧ. 
Недѣ́лѧ пе́рваѧ ст҃ы́хъ постѡ́въ, въ ню́же  правосла́вїе воспомина́етсѧ, бдѣ́нїе ѻ҆бы́чное. 
Въ сꙋббѡ́тꙋ ве́чера, на ма́лѣй вече́рни, ста́вимъ  стїхѝ д҃: и҆ пое́мъ стїхѝ подѡ́бныѧ, творе́нїе нїкола́а,  гла́съ а҃. Подо́бенъ: Нбⷭ҇ныхъ чинѡ́въ: Ны́нѣ бл҃гоче́стїѧ  свѣ́тлость: Сла́ва, и҆ ны́нѣ: Подо́бенъ: Безнача́льнымъ:  На стїхо́внѣ стїхи̑ры, гла́съ в҃. Подо́бенъ: До́ме  є҆ѵфра́ѳовъ: Гꙋби́тельства тлетво́рнагѡ: Сла́ва, и҆ ны́нѣ:  Подо́бенъ: то́йже: Вознесла̀ є҆сѝ смире́нныхъ: Тропа́рь:  Пречⷭ҇томꙋ твоемꙋ̀ ѡ҆́бразꙋ: и҆ ѿпꙋ́стъ. На вели́цѣй  вече́рни, по предначина́тельномъ ѱалмѣ̀, пое́мъ: Бл҃же́нъ  мꙋ́жъ: каѳі́смꙋ всю̀. На Гдⷭ҇и воззва́хъ, ста́вимъ стїхѡ́въ  і҃: и҆ пое́мъ стїхи̑ры воскрⷭ҇ны г҃, и҆ а҆натѡ́лїевы г҃, и҆  трїѡ́ди д҃, гла́съ ѕ҃. Подо́бенъ: Всю̀ ѿложи́вше: Тѧ̀  непостижи́маго: Сла́ва, гла́съ в҃: Бл҃года́ть возсїѧ̀  и҆́стины: (с. ук҃в ѡ҆б.) И҆ ны́нѣ, бг҃оро́диченъ а҃-й  гла́са. На лїті́и стїхи́ра хра́ма. Сла́ва, гла́съ въ  ра́дꙋйтесѧ прⷪ҇ро́цы честні́и: И҆ ны́нѣ, бг҃оро́диченъ:  Всѐ оу҆пова́нїе моѐ: На стїхо́внѣ ѻ҆ктѡ́иха. Сла́ва,  гла́съ в҃: И҆з̾ нече́стїѧ во бл҃гоче́стїе преше́дше: И҆  ны́нѣ: Ѽ чꙋдесѐ но́вагѡ! По трист҃о́мъ тропа́рь: Бцⷣе  дв҃о ра́дꙋйсѧ: два́жды: и҆ пра́здника: Пречⷭ҇томꙋ твоемꙋ̀  ѡ҆́бразꙋ: є҆ди́ножды. и҆ ѻ҆бы́чное бл҃гослове́нїе  хлѣ́бѡвъ, и҆ раздаѧ́нїе и҆́хъ. На оу҆́трени, на Бг҃ъ  гдⷭ҇ь, тропа́рь воскрⷭ҇нъ, два́жды. Сла́ва: Пречⷭ҇томꙋ  твоемꙋ̀ ѡ҆́бразꙋ: И҆ ны́нѣ, Всѧ̑ па́че смы́сла: Посе́мъ  ѻ҆бы́чное стїхосло́вїе: По а҃-й каѳі́смѣ сѣда́льны  воскрⷭ҇ны: Сла́ва, и҆ ны́нѣ, бг҃оро́диченъ а҃-й гла́са, и҆  чте́нїе во є҆ѵⷢ҇лїи толково́мъ ѡ҆ ст҃ы́хъ і҆кѡ́нахъ,  леѡ́нтїа па́пы ри́мскагѡ: є҆гѡ́же нача́ло: Четверодесѧ́тный  по́стъ: По в҃-й каѳі́смѣ сѣда́льны воскрⷭ҇ны: Сла́ва, и҆  ны́нѣ, бг҃оро́диченъ, и҆ чте́нїе тогѡ́жде сло́ва:  Непоро́чны съ тропарѝ свои́ми, ѵ҆пакоѝ гла́са, и҆ чте́нїе.  Степє́нна, и҆ прокі́менъ гла́са. Всѧ́кое дыха́нїе:  Є҆ѵⷢ҇лїе воскрⷭ҇но рѧдово́е. Воскрⷭ҇нїе хрⷭ҇то́во:  ѱало́мъ н҃. Сла́ва, гла́съ и҃: Покаѧ́нїѧ ѿве́рзи мѝ  двє́ри: И҆ ны́нѣ: На сп҃се́нїѧ стєзѝ: ꙗ҆́кѡ предписа́сѧ  въ недѣ́лю мытаре́вꙋ. Канѡ́нъ воскрⷭ҇нъ, со і҆рмосо́мъ на  д҃, и҆ крⷭ҇товоскрⷭ҇нъ на два̀, и҆ бцⷣы на два̀, и҆ трїѡ́ди  на ѕ҃, творе́нїе ѳеофа́ново, гла́съ д҃. Катава́сїа: Мо́рѧ  чермнꙋ́ю пꙋчи́нꙋ: По г҃-й пѣ́сни, сѣда́льны, гла́съ а҃.  Подо́бенъ: Ли́къ а҆́гг҃льскїй: Бж҃е́ственный тво́й зра́къ:  Сла́ва: Зра́ками прⷪ҇ро́кѡвъ: И҆ ны́нѣ: Любо́вїю чⷭ҇таѧ: и҆  чте́нїе. По ѕ҃-й пѣ́сни, 
Конда́къ, гла́съ и҃. 
Неѡпи́санное сло́во ѻ҆́тчее, и҆з̾ тебѐ бцⷣе  ѡ҆писа́сѧ воплоща́емь, и҆ ѡ҆скве́рншїйсѧ ѡ҆́бразъ въ  дре́внее воѡбрази́въ, бж҃е́ственною (с. ук҃г) добро́тою  смѣсѝ: но и҆сповѣ́дающе сп҃се́нїе, дѣ́ломъ и҆ сло́вомъ  сїѐ воѡбража́емъ. 
И҆ і҆́косъ, и҆ чте́мъ сѷнаѯа́рїй. По ѳ҃-й пѣ́сни,  свѣти́ленъ воскрⷭ҇нъ: Сла́ва, трїѡ́ди. Подо́бенъ: Со  оу҆ч҃нкѝ: Взыгра́йте, восплещи́те: И҆ ны́нѣ: Ѻ҆рꙋ̑жїѧ  ны́нѣ ѡ҆скꙋдѣ́ша: На хвали́техъ стїхи̑ры воскрⷭ҇ны д҃, и҆  а҆нато́лїевъ є҆ди́нъ: и҆ трїѡ́ди г҃, гла́съ д҃. Подо́бенъ:  Да́лъ є҆сѝ зна́менїе: Въ тебѣ̀ ны́нѣ ра́дꙋетсѧ цр҃ковь:  Припѣ́въ глаго́лемъ: И҆сповѣ́мсѧ тебѣ̀ гдⷭ҇и: Припѣ́въ:  Возвеселю́сѧ и҆ возра́дꙋюсѧ ѡ҆ тебѣ̀: Та́же припѣ́въ,  гла́съ ѕ҃: Воскрⷭ҇нѝ гдⷭ҇и бж҃е мо́й, да вознесе́тсѧ рꙋка̀  твоѧ̀: и҆ пое́мъ трїѡ́ди самогла́сенъ: Мѡѷсе́й во вре́мѧ  воздержа́нїѧ: Сла́ва, па́ки пое́мъ то́йже самогла́сенъ. И҆  ны́нѣ: Пребл҃гослове́нна є҆сѝ: Славосло́вїе вели́кое. По  трист҃о́мъ тропа́рь воскрⷭ҇нъ. Є҆ктєнїѝ, и҆ ѿпꙋ́стъ, и҆  и҆схожде́нїе въ притво́ръ. Сла́ва, и҆ ны́нѣ: Стїхи́ра  є҆ѵⷢ҇льскаѧ, и҆ поꙋче́нїе стꙋді́тово, и҆ ча́съ а҃. На а҃-мъ  часѣ̀, тропа́рь воскрⷭ҇нъ: Сла́ва: Пречⷭ҇томꙋ твоемꙋ̀  ѡ҆́бразꙋ: По трист҃о́мъ конда́къ трїѡ́ди, и҆ коне́чный  ѿпꙋ́стъ. На лїтꙋргі́и, бл҃жє́нна гла́са, на ѕ҃: трїѡ́ди  пѣ́снь ѕ҃, на д҃. По вхо́дѣ тропа́рь воскрⷭ҇нъ, и҆  пра́здника. Сла́ва, и҆ ны́нѣ, конда́къ: Неѡпи́санное  сло́во: Прокі́менъ, гла́съ д҃, пѣ́снь ѻ҆тцє́въ:  Бл҃гослове́нъ є҆сѝ гдⷭ҇и бж҃е ѻ҆тє́цъ на́шихъ: Сті́хъ:  Ꙗ҆́кѡ првⷣнъ є҆сѝ ѡ҆ всѣ́хъ: А҆по́столъ ко є҆вре́ємъ,  зача́ло тк҃ѳ ѿ полꙋ̀: Вѣ́рою мѡѷсе́й вели́къ бы́въ:  А҆ллилꙋ́їа, гла́съ д҃: Мѡѷсе́й и҆ а҆арѡ́нъ во і҆ере́ехъ  є҆гѡ̀: Сті́хъ: Призыва́хꙋ гдⷭ҇а: Є҆ѵⷢ҇лїе і҆ѡа́нна,  зача́ло є҃: Восхотѣ̀ і҆и҃съ и҆зы́ти въ галїле́ю: [зрѝ]  Ꙗ҆́кѡ въ недѣ́лѧхъ вели́кїѧ м҃-цы, кромѣ̀ недѣ́ли ва́їй,  соверша́етсѧ лїтꙋргі́а вели́кагѡ васі́лїа. Вмѣ́стѡ,  Досто́йно: Ѡ҆ тебѣ̀ ра́дꙋетсѧ: Прича́стенъ: (с. ук҃г ѡ҆б.)  Хвали́те гдⷭ҇а съ нб҃съ: Дрꙋгі́й: Ра́дꙋйтесѧ: На трапе́зѣ  же ꙗ҆ди́мъ варе́нїе съ є҆ле́емъ, а҆ не ры̑бы. А҆́ще же  прилꙋчи́тсѧ, пїе́мъ вїно̀ оу҆ста́вленое въ сла́вꙋ бж҃їю, по  двѣ̀ ча̑ши: та́кожде и҆ въ ве́черъ по двѣ̀. 
Въ тꙋ́южде недѣ́лю ве́чера. 
На Гдⷭ҇и воззва́хъ, ста́вимъ стїхѡ́въ і҃: и҆ пое́мъ  ѻ҆ктѡ́иха покаѧ́нны д҃: пи́саны въ недѣ́лю ве́чера, на  стїхо́внѣ два̀, и҆ въ понедѣ́льникъ на оу҆́трени на  стїхо́внѣ два̀, и҆ трїѡ́ди подо́бны г҃: и҆ мине́и ст҃а́гѡ  г҃. Сла́ва, и҆ ны́нѣ, бг҃оро́диченъ. Вхо́дъ. Прокі́менъ,  гла́съ и҃: Да́лъ є҆сѝ достоѧ́нїе боѧ́щымсѧ тебѐ гдⷭ҇и.  Сті́хъ а҃: Ѿ конє́цъ землѝ къ тебѣ̀ воззва́хъ. Сті́хъ  в҃: Покры́юсѧ въ кро́вѣ кри́лъ твои́хъ. Сті́хъ г҃: Та́кѡ  воспою̀ и҆́мени твоемꙋ̀ во вѣ́ки. И҆ па́ки: Да́лъ є҆сѝ  достоѧ́нїе: 
[зрѝ] Подоба́етъ вѣ́дати, Ꙗ҆́кѡ сїѧ̀ два̀ вели́кїѧ  прокі́мены, є҆́же є҆́сть: Не ѿвратѝ лица̀ твоегѡ̀: и҆  Да́лъ є҆сѝ достоѧ́нїе: со стїхѝ и҆́хъ, є҆ди́нъ по  є҆ди́номꙋ пое́тсѧ чрез̾ ве́сь ст҃ы́й по́стъ. Начина́емъ  ѿ недѣ́ли сы́рныѧ до недѣ́ли ва́їй. Ѿ Сподо́би гдⷭ҇и  начина́ютсѧ покло́ны. Є҆ктенїа̀: И҆спо́лнимъ вече́рнюю  моли́твꙋ на́шꙋ: И҆ посе́мъ соше́дшесѧ ѻ҆́ба ли̑ка, пое́мъ  на стїхо́внѣ трїѡ́ди самогла́сенъ днѐ, два́жды, со  ѻ҆бы́чными припѣ́вы, и҆ мч҃нченъ. Сла́ва, и҆ ны́нѣ,  бг҃оро́диченъ. Ны́нѣ ѿпꙋща́еши: Трист҃о́е, и҆ мета̑нїѧ  трѝ. По Ѻ҆́ч҃е на́шъ, і҆ере́й возгла́съ: Ꙗ҆́кѡ (с. ук҃д)  твоѐ є҆́сть црⷭ҇тво: И҆ а҆́бїе тропа́рь: Бцⷣе дв҃о  ра́дꙋйсѧ, бл҃года́тнаѧ: И҆ покло́нъ є҆ди́нъ. Сла́ва,  Крⷭ҇ти́телю хрⷭ҇то́въ: Покло́нъ. И҆ ны́нѣ, Моли́те ѡ҆  на́съ: Покло́нъ. Та́же, Под̾ твоѐ бл҃гоꙋтро́бїе: без̾  покло́на. Гдⷭ҇и поми́лꙋй, м҃. Сла́ва, и҆ ны́нѣ,  Чⷭ҇тнѣ́йшꙋю: и҆ про́чее всѐ, ꙗ҆́коже предписа́сѧ въ  недѣ́лю сыропꙋ́стнꙋю ве́чера. [зрѝ] Въ сїю́ же а҃-ю  недѣ́лю на повече́рїи пое́мъ канѡ́нъ ст҃ы́хъ прⷪ҇ро́кѡвъ,  гла́съ є҃, творе́нїе ѳеофа́на. 
[зрѝ] Подоба́етъ вѣ́дати: Ꙗ҆́коже оу҆каза́сѧ слꙋ́жба  преше́дшїѧ недѣ́ли, на вече́рни: си́це до́лжно є҆́сть  быва́ти и҆ въ про́чихъ недѣ́лѧхъ ст҃ы́ѧ четыредесѧ́тницы на  вече́рнѧхъ. 
Въ понедѣ́льникъ в҃-ѧ седми́цы постѡ́въ. 
Соверша́етсѧ послѣ́дованїе всѐ, ꙗ҆́коже  пред̾ѧвле́нно въ понедѣ́льникъ а҃-ѧ седми́цы поста̀. На  оу҆́трени, по ѻ҆бы́чныхъ каѳі́смахъ, и҆ на часѣ́хъ  чте́нїе ѻ҆бы́чное. [Нѣ́цыи же чтꙋ́тъ сказа́нїе ѡ҆  чꙋдесѣ́хъ прест҃ы́ѧ влⷣчцы на́шеѧ бцⷣы и҆ приснодв҃ы  мр҃і́и, ꙗ҆̀же пречⷭ҇тою и҆ чⷭ҇тно́ю і҆кѡ́ною є҆ѧ̀  содѣ́ѧшасѧ, ꙗ҆̀же и҆ ри́млѧныни нарица́тисѧ ѡ҆бы́кши.  Є҆́же и҆ лѣ́потственнѡ чита́тисѧ въ собо́рныхъ и҆  прихо́дскихъ хра́мѣхъ.] [зрѝ] Да бꙋ́детъ же и҆ сїѐ  вѣ́домо, ꙗ҆́кѡ ѿ сегѡ̀ понедѣ́льника в҃-ѧ седми́цы  поста̀, пою́тсѧ въ повече́рїихъ канѡ́ны мине́и, и҆мꙋ́щихъ  прилꙋчи́тисѧ ст҃ы́хъ, ѿ сꙋббѡ́ты ла́заревы до недѣ́ли  ѳѡмины̀, съ канѡ́ны бг҃оро́дичными. Пре́жде пое́мъ (с. ук҃д  ѡ҆б.) канѡ́нъ бцⷣы, та́же мине́и. По г҃-й пѣ́сни, конда́къ  и҆ сѣда́ленъ мине́и. По ѕ҃-й пѣ́сни, сѣда́ленъ бцⷣы. 
[зрѝ] Потре́бно є҆́сть, и҆ сїѐ вѣ́дати, Ꙗ҆́кѡ въ  пѧтцѣ́хъ ст҃ы́ѧ четыредесѧ́тницы, пое́мъ ча́съ г҃, и҆ ѕ҃,  вкꙋ́пѣ же и҆ ѳ҃. На вече́рни же ѡ҆ставлѧ́емъ покло́ны ѿ  нача́ла, кромѣ̀ тре́хъ вели́кихъ. 
Въ пѧто́къ в҃-ѧ седми́цы ве́чера, 
Стїхосло́вимъ каѳі́смꙋ, Ко гдⷭ҇ꙋ внегда̀ скорбѣ́ти мѝ:  И҆ по ко́емждо а҆нтїфѡ́нѣ, твори́тъ і҆ере́й є҆ктенїю̀  ма́лꙋю. И҆ пое́мъ Гдⷭ҇и воззва́хъ, во гла́съ самогла́сна  трїѡ́ди. И҆ про́чаѧ слꙋ́жба ве́чера, и҆ лїтꙋргі́и  преждесщ҃е́нныѧ, ꙗ҆́коже и҆з̾ѧви́сѧ въ сре́дꙋ и҆ пѧто́къ  мимоше́дшїѧ седми́цы. [зрѝ] А҆́ще ли не бꙋ́детъ  преждесщ҃е́нныѧ, по ѻ҆бы́чной каѳі́смѣ, пое́мъ Гдⷭ҇и  воззва́хъ, во гла́съ ѻ҆ктѡ́иха, и҆ стїхи̑ры на ѕ҃: мч҃нчны  гла́са трѝ: и҆ мине́и ст҃а́гѡ подо́бны г҃. Сла́ва, ст҃а́гѡ,  а҆́ще є҆́сть: А҆́ще ли нѝ, Сла́ва, ме́ртвенъ  дамаски́новыхъ ѻ҆ктѡ́иха. И҆ ны́нѣ, бг҃оро́диченъ а҃-й  гла́са. На стїхо́внѣ трїѡ́ди самогла́сенъ днѐ, два́жды: и҆  мч҃нченъ, въ то́йже гла́съ: пи́саны на Гдⷭ҇и воззва́хъ.  Сла́ва, и҆ ны́нѣ, бг҃оро́диченъ, въ то́йже гла́съ. Ны́нѣ  ѿпꙋща́еши: Трист҃о́е. Тропа́рь: А҆пⷭ҇ли, мч҃нцы и҆  прⷪ҇ро́цы: Сла́ва, Помѧнѝ гдⷭ҇и: И҆ ны́нѣ, бг҃оро́диченъ,  Мт҃и ст҃а́ѧ: Та́же, є҆ктенїа̀: Поми́лꙋй на́съ бж҃е: и҆  покло́ны г҃ вели̑кїѧ, и҆ мл҃тва: Всест҃а́ѧ трⷪ҇це: Бꙋ́ди  и҆́мѧ гдⷭ҇не: и҆ ѱало́мъ, Бл҃гословлю̀ гдⷭ҇а: и҆  ѿпꙋ́стъ. 
(с. ук҃є) 
[зрѝ] До́лжно є҆́сть вѣ́дати, ꙗ҆́кѡ си́це  соверша́етсѧ слꙋ́жба во всѧ̑ пѧткѝ, ѿ сеѧ̀ седми́цы,  да́же до пѧтка̀ пѧ́тыѧ седми́цы поста̀. На повече́рїи, по  а҃-мъ трист҃о́мъ, Тропа́рь: А҆пⷭ҇ли, мч҃нцы: Сла́ва, Помѧнѝ  гдⷭ҇и: И҆ ны́нѣ, бг҃оро́диченъ, Мт҃и ст҃а́ѧ: По в҃-мъ  трист҃о́мъ, Поми́лꙋй на́съ гдⷭ҇и: По Досто́йно, и҆ по  трист҃о́мъ, конда́къ, Со ст҃ы́ми оу҆поко́й: И҆ ѿпꙋ́стъ  ма́лый. 
Въ сꙋббѡ́тꙋ в҃-ю постѡ́въ на оу҆́трени. 
Пое́мъ А҆ллилꙋ́їа, на гла́съ в҃-й. Стїхѝ зрѝ въ  сꙋббѡ́тꙋ мѧсопꙋ́стнꙋю, ли́стъ тч҃є. Тропа́рь, гла́съ в҃:  А҆пⷭ҇ли, мч҃нцы и҆ прⷪ҇ро́цы: два́жды. Сла́ва, ме́ртвенъ:  Помѧнѝ гдⷭ҇и: И҆ ны́нѣ, Мт҃и ст҃а́ѧ: и҆ стїхосло́вимъ  каѳі́смꙋ ѕ҃і: Речѐ гдⷭ҇ь гдⷭ҇еви моемꙋ̀: и҆ сѣда́льны  мч҃нчны ѻ҆ктѡ́иха г҃, и҆ ме́ртвенъ. Сла́ва, и҆ ны́нѣ,  бг҃оро́диченъ а҃-й настоѧ́щагѡ гла́са. И҆ чте́нїе въ  шестодне́вѣ златоꙋ́стовѣ. Та́же, Бл҃же́ни непоро́чнїи,  пое́мъ на гла́съ є҃, съ припѣ́вы: Бл҃гослове́нъ є҆сѝ  гдⷭ҇и: Раздѣлѧ́емъ на двѣ̀ статїи̑. І҆ере́й же кади́тъ  посредѝ каѳі́смы, и҆ твори́тъ є҆ктенїю̀ ѡ҆ оу҆со́пшихъ.  пи́сана ли́стъ тч҃є. Та́же дрꙋгі́й ли́къ пое́тъ, Тво́й  є҆́смь а҆́зъ: Припѣ́въ: Сп҃се, сп҃си́ мѧ. По концѣ́ же  каѳі́смы, пое́мъ тропарѝ поко́йны, гла́съ є҃: Ст҃ы́хъ  ли́къ: и҆ прѡ́чаѧ. По сконча́нїи же тропаре́й є҆ктенїа̀ ѡ҆  оу҆со́пшихъ. и҆ мл҃тва, Бж҃е дꙋхѡ́въ: і҆ере́й помина́етъ  всѣ́хъ преждеꙋсо́пшихъ ѻ҆тє́цъ и҆ бра́тїй на́шихъ. мы́ же  глаго́лемъ: Гдⷭ҇и поми́лꙋй, м҃. Та́же сѣда́ленъ, гла́съ  є҃: Поко́й сп҃се на́шъ: Сла́ва, и҆ ны́нѣ, Ѿ дв҃ы  возсїѧ́вый мі́рꙋ: и҆ (с. ук҃є ѡ҆б.) чте́нїе ѿ  шестодне́вника златоꙋ́стагѡ пе́рвыѧ кни́ги. ѱало́мъ н҃.  Пое́мъ канѡ́нъ мине́и, со і҆рмосо́мъ на ѕ҃: и҆ хра́ма  ст҃а́гѡ на д҃. Глаго́летсѧ бо і҆рмо́съ и҆ тропа́рь без̾  стїхѡ́въ, и҆ держи́мъ стїхѝ, ѿ Тогда̀ потща́шасѧ  влады̑ки: Не стїхосло́вимъ бо пѣ́сней ѿ нача́ла до ѕ҃-ѧ  пѣ́сни, во всѣ́хъ сꙋббѡ́тахъ ст҃ы́ѧ м҃-цы, до а҆ка́ѳїста.  А҆́ще ли хра́мъ хрⷭ҇то́въ, и҆лѝ бцⷣы, пое́мъ канѡ́нъ  хра́ма со і҆рмосо́мъ на ѕ҃, и҆ мине́и на д҃. По г҃-й  пѣ́сни, є҆ктенїа̀ ѻ҆бы́чнаѧ, а҆ не за оу҆поко́й.  Конда́къ и҆ і҆́косъ ст҃а́гѡ, та́же сѣда́ленъ. Сла́ва, и҆  ны́нѣ, бг҃оро́диченъ. Ѿ ѕ҃-ѧ же пѣ́сни начина́етсѧ  четверопѣ́снецъ трїѡ́ди: тогда̀ ѡ҆ставлѧ́етсѧ канѡ́нъ  хра́ма. Пѣ́сни же ѕ҃-ѧ, ꙗ҆̀же во ѱалти́ри не глаго́лемъ,  но пое́мъ ю҆̀ всю̀ въ запѣ́вѣхъ. Предварѧ́етъ же канѡ́нъ  мине́и ст҃а́гѡ со і҆рмосо́мъ на ѕ҃: и҆ трїѡ́ди пое́мъ д҃  тропарѝ і҆ѡ́сифа, и҆ ѕ҃ тропаре́й ѳео́дѡра стꙋді́та.  Сла́ва, трⷪ҇ченъ: И҆ ны́нѣ, бг҃оро́диченъ. та́же ѻ҆́ба  ли̑ка пою́тъ и҆ ѻ҆́ба стїха̀, мч҃нченъ и҆ ме́ртвенный, съ  припѣ́вы и҆́хъ: та́же і҆рмо́съ трїѡ́ди. Пото́мъ є҆ктенїа̀  за оу҆поко́й, и҆ конда́къ: Со ст҃ы́ми оу҆поко́й: И҆  і҆́косъ. и҆ чте́мъ про́логъ. И҆ стїхосло́вимъ з҃-ю пѣ́снь  во ѱалти́ри: Бл҃гослове́нъ є҆сѝ гдⷭ҇и бж҃е ѻ҆тє́цъ  на́шихъ: и҆ пое́мъ і҆рмо́съ з҃-ѧ пѣ́сни, мине́и: та́же  трїѡ́ди подо́бнѣ и҃-ю и҆ ѳ҃-ю пѣ́снь, по чи́нꙋ и҆́хъ.  Свѣти́ленъ гла́са. На хвали́техъ, стїхи̑ры на д҃, мч҃нчны  ѻ҆ктѡ́иха, Сла́ва, самогла́сенъ ме́ртвенъ: И҆ ны́нѣ,  бг҃оро́диченъ. На стїхо́внѣ ме́ртвены стїхи̑ры господи́на  ѳеофа́на, прилꙋчи́вшагѡсѧ гла́са: Сла́ва, и҆ ны́нѣ,  бг҃оро́диченъ. По Бл҃го є҆́сть, и҆ по трист҃о́мъ тропа́рь:  А҆пⷭ҇ли, мч҃нцы и҆ прⷪ҇ро́цы: Сла́ва, Помѧнѝ гдⷭ҇и: И҆  ны́нѣ, Мт҃и ст҃а́ѧ: є҆ктенїа̀, и҆ ча́съ а҃-й, и҆  ѿпꙋ́стъ. На лїтꙋргі́и бл҃жє́нна гла́са на ѕ҃. По вхо́дѣ  (с. ук҃ѕ) тропа́рь: А҆пⷭ҇ли, мч҃нцы и҆ прⷪ҇ро́цы: Дрꙋгі́й,  Помѧнѝ гдⷭ҇и: Сла́ва, конда́къ, Со ст҃ы́ми оу҆поко́й: И҆  ны́нѣ, бг҃оро́диченъ: Тебѐ и҆ стѣ́нꙋ: Прокі́менъ:  Весели́тесѧ ѡ҆ гдⷭ҇ѣ: Сті́хъ: Бл҃же́ни, и҆́хже ѡ҆ста́вишасѧ  беззакѡ́нїѧ: Дрꙋгі́й за оу҆поко́й: Дꙋ́шы и҆́хъ во бл҃ги́хъ  водворѧ́тсѧ. А҆по́столъ днѐ, ко є҆вре́ємъ, зача́ло т҃ѳ:  Блюди́те, да не когда̀ бꙋ́детъ: И҆ за оу҆поко́й къ  солꙋ́нѧнѡмъ, зача́ло с҃ѻ: Не хощꙋ̀ ва́съ не вѣ́дѣти ѡ҆  оу҆ме́ршихъ: А҆ллилꙋ́їа: Воззва́ша пра́веднїи: Сті́хъ:  Бл҃же́ни, ꙗ҆̀же и҆збра́лъ: Є҆ѵⷢ҇лїе ма́рка, зача́ло ѕ҃:  И҆́де і҆и҃съ въ пꙋ́сто мѣ́сто: Дрꙋго́е і҆ѡа́нна, зача́ло  ѕ҃і: А҆ми́нь а҆ми́нь глаго́лю ва́мъ, ꙗ҆́кѡ слꙋ́шаѧй  словесѐ моегѡ̀: Прича́стенъ: Ра́дꙋйтесѧ пра́веднїи:  Дрꙋгі́й: Бл҃же́ни, ꙗ҆̀же и҆збра́лъ: [зрѝ] Си́це оу҆́бѡ  быва́етъ слꙋ́жба за оу҆поко́й, въ трѝ сꙋббѡ́ты ст҃а́гѡ и҆  вели́кагѡ поста̀, є҆гда̀ ни є҆ди́нъ є҆́сть ѿ трїе́хъ  пра́здникѡвъ: Прⷣте́чевъ, Ст҃ы́хъ четы́редесѧть мч҃нкъ,  и҆лѝ Бл҃говѣ́щенїе. 
Недѣ́лѧ в҃-ѧ ст҃ы́хъ постѡ́въ. 
комм. Пое́тсѧ настоѧ́щее послѣ́дованїе, во ст҃ы́хъ  ѻ҆тца̀ на́шегѡ григо́рїа а҆рхїепⷭ҇кпа, ѳессалоні́тскаго  чꙋдотво́рца, и҆ пала́мы, сложе́нное ѡ҆ всест҃ѣ́йшагѡ  патрїа́рха фїлоѳе́а. 
Въ сꙋббѡ́тꙋ ве́чера, на ма́лѣй вече́рни по ѻ҆бы́чаю.  На вели́цѣй вече́рни, по предначина́тельномъ ѱалмѣ̀:  Бл҃же́нъ мꙋ́жъ, каѳі́сма всѧ̀. На Гдⷭ҇и воззва́хъ ста́вимъ  стїхѡ́въ и҆ пое́мъ стїхи̑ры воскрⷭ҇ны гла́са, г҃: и҆  а҆натѡ́лїевы г҃: и҆ настоѧ́щыѧ ст҃а́гѡ на д҃, гла́съ в҃.  Подо́бенъ: (с. ук҃ѕ ѡ҆б.) Кі́ими похва́льными: Кі́ими  бл҃гопохвале́нїй пѣ́сньми: Сла́ва, гла́съ ѕ҃: Прпⷣбне  требл҃же́нне: И҆ ны́нѣ, бг҃оро́диченъ а҃-й гла́са. На  лїті́и стїхи́ра хра́ма, по ѻ҆бы́чаю: Сла́ва, и҆ ны́нѣ,  бг҃оро́диченъ: На стїхо́внѣ стїхи̑ры по а҆лфави́тꙋ. Сла́ва,  гла́съ и҃: Бо́дрый ѧ҆зы́къ тво́й ко оу҆чи́тельствꙋ: И҆  ны́нѣ: Безневѣ́стнаѧ дв҃о: По Ны́нѣ ѿпꙋща́еши:  ѿпꙋсти́тельный: Бцⷣе дв҃о: три́жды, и҆ про́чее  послѣ́дованїе бдѣ́нїѧ по ѻ҆бы́чаю. На оу҆́трени по  шестоѱа́лмїи, на Бг҃ъ гдⷭ҇ь: Тропа́рь воскрⷭ҇нъ, два́жды.  Сла́ва, 
Тропа́рь ст҃а́гѡ, гла́съ и҃: 
Правосла́вїѧ свѣти́льниче, цр҃кве оу҆твержде́нїе и҆  оу҆чи́телю, мона́хѡвъ добро́то, бг҃осло́вѡвъ побо́рниче  непребори́мый, григо́рїе чꙋдотво́рче, ѳессалоні́тскаѧ  похвало̀, проповѣ́дниче бл҃года́ти, моли́сѧ вы́нꙋ сп҃сти́сѧ  дꙋша́мъ на́шымъ. 
И҆ ны́нѣ, бг҃оро́диченъ: И҆́же на́съ ра́ди: По  каѳі́смахъ сѣда́льны воскрⷭ҇ны съ бг҃оро́дичны и҆́хъ: и҆  чтє́нїѧ ѻ҆бы̑чнаѧ. По непоро́чныхъ тропарѝ: А҆́гг҃льскїй  собо́ръ: и҆ прѡ́чаѧ. ѵ҆пакоѝ гла́са. Степє́нна и҆  прокі́менъ гла́са. Всѧ́кое дыха́нїе: Є҆ѵⷢ҇лїе воскрⷭ҇но.  Воскрⷭ҇нїе хрⷭ҇то́во: и҆ ѱало́мъ н҃. Сла́ва,  преждепи́саннаѧ стїхи́ра: Покаѧ́нїѧ ѿве́рзи мѝ двє́ри:  и҆ прѡ́чаѧ. Канѡ́нъ воскрⷭ҇нъ, со і҆рмосо́мъ на д҃, и҆  трїѡ́ди на д҃: и҆ ст҃а́гѡ на ѕ҃. Катава́сїа: Ѿве́рзꙋ  оу҆ста̀ моѧ̑: По г҃-й пѣ́сни, 
Конда́къ, гла́съ д҃: 
Ны́нѣ вре́мѧ дѣ́лательное ꙗ҆ви́сѧ, при две́рехъ  сꙋ́дъ, воста́немъ оу҆́бѡ постѧ́щесѧ, принесе́мъ сле́зы  оу҆миле́нїѧ, ми́лостынѧми, зовꙋ́ще: согрѣши́хомъ па́че  песка̀ морска́гѡ. но ѡ҆сла́би содѣ́телю всѣ́хъ, ꙗ҆́кѡ да  прїи́мемъ нетлѣ̑нныѧ вѣнцы̀. 
(с. ук҃з) 
Та́же сѣда́ленъ ст҃а́гѡ, гла́съ д҃. Подо́бенъ: Ско́рѡ  предварѝ: Пре́лесть попали́лъ є҆сѝ: Сла́ва, то́йже: И҆  ны́нѣ: Ско́рѡ прїимѝ влⷣчце: По ѕ҃-й пѣ́сни, 
Конда́къ ст҃а́гѡ, гла́съ и҃. Подо́бенъ: Взбра́нной: 
Премꙋ́дрости сщ҃е́нный и҆ бж҃е́ственный ѻ҆рга́нъ,  бг҃осло́вїѧ свѣ́тлꙋю согла́снѡ трꙋбꙋ̀, воспѣва́емъ тѧ̀  григо́рїе бг҃оглаго́льниче. но ꙗ҆́кѡ оу҆́мъ оу҆мꙋ̀  пе́рвомꙋ предстоѧ́й къ немꙋ̀ оу҆́мъ на́шъ ѻ҆́тче наста́ви,  да зове́мъ: ра́дꙋйсѧ проповѣ́дниче бл҃года́ти. 
И҆ і҆́косъ и҆ чте́мъ сѷнаѯа́рїй. По ѳ҃-й пѣ́сни,  свѣти́ленъ воскрⷭ҇нъ. Сла́ва, ст҃а́гѡ. Подо́бенъ: Со  оу҆ч҃нкѝ: Ра́дꙋйсѧ ѻ҆тцє́въ похвало̀: И҆ ны́нѣ,  бг҃оро́диченъ: Влⷣчце, всѣ́хъ влⷣчце: На хвали́техъ  стїхи̑ры воскрⷭ҇ны д҃, и҆ а҆нато́лїевъ а҃: и҆ настоѧ́щыѧ г҃,  гла́съ а҃. Подо́бенъ: Нбⷭ҇ныхъ чинѡ́въ: Бл҃же́ннꙋю въ мі́рѣ  жи́знь соверши́въ: Припѣ́въ а҃: Оу҆ста̀ првⷣнагѡ  поꙋча́тсѧ премꙋ́дрости: в҃: Оу҆слы́шите сїѧ̑ всѝ ꙗ҆зы́цы:  Та́же, Припѣ́въ: Воскрⷭ҇нѝ гдⷭ҇и бж҃е мо́й: и҆ пое́мъ  стїхи́рꙋ самогла́снꙋ трїѡ́ди, гла́съ ѕ҃: Во тьмѣ̀  согрѣше́нїй ходѧ́щымъ: Сла́ва, па́ки тꙋ́южде стїхи́рꙋ,  высоча́йшимъ гла́сомъ. И҆ ны́нѣ, Пребл҃гослове́нна є҆сѝ  бцⷣе дв҃о: и҆ про́чее вослѣ́дованїе оу҆́трени, ꙗ҆́коже  пред̾ꙋказа́сѧ въ недѣ́лю правосла́вїѧ. На лїтꙋргі́и,  бл҃жє́нна гла́са, на ѕ҃: и҆ ст҃а́гѡ пѣ́снь г҃-ѧ, на д҃. По  вхо́дѣ тропа́рь воскрⷭ҇нъ, и҆ хра́ма бцⷣы, и҆ хра́ма  ст҃а́гѡ, и҆лѝ ст҃ы́ѧ, та́же ст҃а́гѡ. Конда́къ трїѡ́ди, и҆  хра́ма ст҃а́гѡ, и҆лѝ ст҃ы́ѧ. Сла́ва, ст҃а́гѡ: И҆ ны́нѣ,  хра́ма бцⷣы: А҆ и҆дѣ́же нѣ́сть хра́ма бцⷣы, глаго́лемъ  конда́къ трїѡ́ди. Прокі́менъ, гла́съ є҃: Ты̀ гдⷭ҇и  сохрани́ши ны̀: Сті́хъ: Сп҃си́ мѧ гдⷭ҇и, ꙗ҆́кѡ ѡ҆скꙋдѣ̀  прпⷣбный: и҆ ст҃а́гѡ, гла́съ а҃: Оу҆ста̀ моѧ̑  возглаго́лютъ премꙋ́дрость: А҆по́столъ къ є҆вре́ємъ,  зача́ло т҃д: Въ нача́лѣ ты̀ гдⷭ҇и зе́млю ѡ҆снова́лъ є҆сѝ:  и҆ (с. ук҃з ѡ҆б.) ст҃а́гѡ, къ є҆вре́ємъ, зача́ло ти҃і:  Тако́въ на́мъ подоба́ше а҆рхїере́й: А҆ллилꙋ́їа гла́са.  Є҆ѵⷢ҇лїе ма́рка, зача́ло з҃: Вни́де і҆и҃съ въ капернаꙋ́мъ:  Дрꙋго́е і҆ѡа́нна, зача́ло л҃ѕ: А҆́зъ є҆́смь две́рь:  Бж҃е́ственнаѧ лїтꙋргі́а вели́кагѡ васі́лїа. Прича́стенъ:  Хвали́те гдⷭ҇а: Дрꙋгі́й: Въ па́мѧть вѣ́чнꙋю: На трапе́зѣ  же ꙗ҆ди́мъ, и҆́миже и҆ въ а҃-ю недѣ́лю оу҆дово́лихомсѧ,  во сла́вꙋ бж҃їю. 
Въ тꙋ́южде недѣ́лю ве́чера пое́мъ всѐ  послѣ́дованїе,  
Ꙗ҆́коже пред̾ꙋказа́сѧ въ мимоше́дшꙋю недѣ́лю. На  вече́рни по вхо́дѣ прокі́менъ, гла́съ и҃: Не ѿвратѝ  лица̀ твоегѡ̀: со стїхѝ є҆гѡ̀. 
Тоѧ́жде тре́тїѧ недѣ́ли, 
Въ пѧто́къ ве́чера, на Гдⷭ҇и воззва́хъ, трїѡ́ди  самогла́сенъ, гла́съ з҃: Ꙗ҆́кѡ блꙋ́дный ѿстꙋпи́хъ:  два́жды. и҆ мч҃нчны д҃, ѻ҆ктѡ́иха, и҆ мине́и д҃. Сла́ва,  ме́ртвенъ: И҆ ны́нѣ, бг҃оро́диченъ а҃-й, гла́са, и҆  чтє́нїѧ. [зрѝ] А҆́ще же нѣ́сть преждесщ҃е́нныѧ, тогда̀  стїхи̑ры на ѕ҃: мч҃нчны ѻ҆ктѡ́иха г҃, и҆ мине́и г҃. Сла́ва,  ме́ртвенъ, И҆ ны́нѣ, бг҃оро́диченъ а҃-й, и҆ чтє́нїѧ. На  стїхо́внѣ самогла́сенъ днѐ два́жды: и҆ мч҃нченъ. Сла́ва,  и҆ ны́нѣ, бг҃оро́диченъ: Ты̀ є҆сѝ бг҃ъ на́шъ: Въ пѧто́къ  се́й на повече́рїи пое́мъ слꙋ́жбꙋ мине́и, и҆мꙋ́щагѡ ст҃а́гѡ  прилꙋчи́тисѧ въ недѣ́лю тре́тїю поста̀. 
Подоба́етъ вѣ́дати: Ꙗ҆́кѡ въ по́стъ, во всѣ́хъ  пѧтка́хъ, на повече́рїи твори́тъ і҆ере́й ѿпꙋ́стъ ма́лый. 
(с. ук҃и) 
Въ сꙋббѡ́тꙋ г҃-ѧ седми́цы постѡ́въ. 
Пое́тсѧ всѐ вослѣ́дованїе, ꙗ҆́коже и҆ во вторꙋ́ю  сꙋббѡ́тꙋ ꙗ҆вле́нно є҆́сть. На лїтꙋргі́и, бл҃жє́нна  гла́са. Прокі́менъ днѐ, и҆ за оу҆поко́й. А҆по́столъ ко  є҆вре́ємъ, зача́ло тк҃є: Воспомина́йте пє́рвыѧ дни̑  ва́шѧ: Дрꙋгі́й къ солꙋ́нѧнѡмъ, зача́ло с҃ѻ: Не хощꙋ̀ ва́съ  не вѣ́дѣти ѡ҆ оу҆ме́ршихъ: А҆ллилꙋ́їа днѐ, и҆ за  оу҆поко́й. Є҆ѵⷢ҇лїе ма́рка, зача́ло и҃: Ми́мѡ грѧды́й  і҆и҃съ: И҆ дрꙋго́е за оу҆поко́й, і҆ѡа́нна, зача́ло ѕ҃і.  Прича́стенъ: Ра́дꙋйтесѧ: Дрꙋгі́й: Бл҃же́ни, ꙗ҆̀же  и҆збра́лъ: 
Недѣ́лѧ тре́тїѧ ст҃ы́хъ постѡ́въ,  
комм. поклоне́нїе пра́зднꙋемъ чⷭ҇тна́гѡ и҆  животворѧ́щагѡ крⷭ҇та̀. 
Въ сꙋббѡ́тꙋ ве́чера, на ма́лѣй вече́рни, стїхи̑ры на  д҃, гла́съ ѕ҃. Подо́бенъ: А҆́гг҃льскїѧ пред̾иди́те си̑лы:  Ны́нѣ а҆́гг҃льскаѧ вѡ́инства: Сла́ва, и҆ ны́нѣ: Є҆гда̀  крⷭ҇тꙋ̀ пригвожде́нна: На стїхо́внѣ стїхи̑ры, гла́съ в҃.  Подо́бенъ: До́ме є҆ѵфра́ѳовъ: Разрѣши́вшесѧ оу҆́зъ:  Сла́ва, и҆ ны́нѣ, подо́бенъ то́йже: Вознесе́на на крⷭ҇тѣ̀:  Та́же, Ны́нѣ ѿпꙋща́еши: По трист҃о́мъ тропа́рь, гла́съ  а҃: Сп҃сѝ гдⷭ҇и лю́ди твоѧ̑: и҆ ѿпꙋ́стъ. По ѿпꙋ́стѣ же  вхо́дитъ і҆ере́й со є҆кклисїа́рхомъ въ сосꙋдохрани́льницꙋ:  и҆ взе́млютъ чⷭ҇тно́е дре́во, пред̾идꙋ́щꙋ свѣ́щникꙋ и҆  кади́лꙋ, пою́щымъ тропа́рь: Сп҃сѝ гдⷭ҇и лю́ди твоѧ̑: и҆  прино́сѧтъ на ст҃ꙋ́ю трапе́зꙋ, и҆ вжига́ютъ свѣщꙋ̀ на всю̀  но́щь, ꙗ҆́коже предписа́сѧ (с. ук҃и ѡ҆б.) септе́мврїа въ  г҃і де́нь, ве́чера. На вели́цѣй вече́рни, по ѻ҆бы́чномъ  ѱалмѣ̀, Бл҃же́нъ мꙋ́жъ: каѳі́сма всѧ̀. На Гдⷭ҇и воззва́хъ  ста́вимъ стїхѡ́въ і҃: и҆ пое́мъ стїхи̑ры воскрⷭ҇ны г҃: и҆  а҆натѡ́лїевы г҃: и҆ чⷭ҇тна́гѡ крⷭ҇та̀ д҃: гла́съ є҃.  Подо́бенъ: Ра́дꙋйсѧ: Возсїѧ́й гдⷭ҇ень крⷭ҇те: Сла́ва, гла́съ  г҃: хрⷭ҇тѐ бж҃е на́шъ: И҆ ны́нѣ, бг҃оро́диченъ а҃-й  гла́са. Вхо́дъ. Прокі́менъ днѐ. На лїті́и стїхи́ра хра́ма.  Сла́ва, и҆ ны́нѣ, гла́съ є҃: Зрѧ́щи тѧ̀ тва́рь: На  стїхо́внѣ ѻ҆ктѡ́иха. Сла́ва, и҆ ны́нѣ, гла́съ д҃:  Пособи́вый гдⷭ҇и кро́ткомꙋ дв҃дꙋ: По Ны́нѣ ѿпꙋща́еши, и҆  по трист҃о́мъ тропа́рь: Бцⷣе дв҃о ра́дꙋйсѧ: два́жды: и҆  крⷭ҇та̀: Сп҃сѝ гдⷭ҇и лю́ди твоѧ̑: є҆ди́ножды: и҆  бл҃гослове́нїе хлѣ́бѡвъ, по ѻ҆бы́чаю. и҆ чте́нїе. На  оу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды:  Сла́ва: Сп҃сѝ гдⷭ҇и лю́ди твоѧ̑: И҆ ны́нѣ, бг҃оро́диченъ:  Гаврїи́лꙋ вѣща́вшꙋ: и҆ ѻ҆бы̑чныѧ каѳі̑смы. По каѳі́смахъ  сѣда́льны воскрⷭ҇ны съ бг҃оро́дичны и҆́хъ. и҆ чте́нїе во  є҆ѵⷢ҇лїи толково́мъ. [По полѷеле́и, а҆́ще гдѣ̀ хра́мъ  чⷭ҇тна́гѡ крⷭ҇та̀, сѣда́ленъ крⷭ҇та̀, гла́съ и҃. Подо́бенъ:  Повелѣ́нное: Въ раѝ оу҆́бѡ пре́жде: Сла́ва, и҆ ны́нѣ,  то́йже. А҆́ще же нѝ] пое́мъ непоро́чны, и҆ тропарѝ:  А҆́гг҃льскїй собо́ръ: и҆ чте́нїе. Степє́нна и҆ прокі́менъ  гла́са. Є҆ѵⷢ҇лїе воскрⷭ҇но. Воскрⷭ҇нїе хрⷭ҇то́во: ѱало́мъ  н҃. Стїхи́ра, гла́съ и҃: Покаѧ́нїѧ ѿве́рзи мѝ: и҆  прѡ́чаѧ, ꙗ҆́коже оу҆каза́сѧ въ недѣ́лю мытаре́вꙋ. Канѡ́нъ  воскрⷭ҇нъ со і҆рмосо́мъ на д҃: и҆ бцⷣы на в҃: и҆ трїѡ́ди на  и҃, гла́съ а҃. Катава́сїа: Бж҃е́ственнѣйшїй проѡбразѝ:  ѻ҆́ба ли̑ка вкꙋ́пѣ. По г҃-й пѣ́сни, сѣда́ленъ крⷭ҇та̀ въ  трїѡ́ди, гла́съ ѕ҃: Крⷭ҇тъ тво́й гдⷭ҇и ѡ҆ст҃и́сѧ: Сті́хъ:  Возноси́те гдⷭ҇а бг҃а на́шего: Дне́сь прⷪ҇ро́ческое  и҆спо́лнисѧ сло́во: Сла́ва: То́кмѡ водрꙋзи́сѧ дре́во: И҆  ны́нѣ: Бцⷣе дв҃о: По ѕ҃-й пѣ́сни, 
(с. ук҃ѳ) 
Конда́къ, гла́съ з҃, самогла́сенъ: 
Не ктомꙋ̀ пла́менное ѻ҆рꙋ́жїе храни́тъ вра́тъ  є҆де́мскихъ, на ты̑ѧ бо на́йде пресла́вный соꙋ́зъ, дре́во  крⷭ҇тное: сме́ртное жа́ло и҆ а҆́дова побѣ́да прогна́сѧ.  предста́лъ бо є҆сѝ сп҃се мо́й, вопїѧ̀ сꙋ́щымъ во а҆́дѣ:  вни́дите па́ки въ ра́й. 
И҆ і҆́косъ: и҆ чте́мъ сѷнаѯа́рїй. По ѳ҃-й пѣ́сни,  свѣти́ленъ воскрⷭ҇нъ: Сла́ва, крⷭ҇та̀. Подо́бенъ: Со  оу҆ч҃нкѝ: Крⷭ҇тъ хрⷭ҇то́въ чⷭ҇тны́й: И҆ ны́нѣ,  бг҃оро́диченъ: Дре́вꙋ, на не́мже всечⷭ҇таѧ: На хвали́техъ  стїхи̑ры воскрⷭ҇ны, д҃: и҆ крⷭ҇та̀ г҃, на д҃, гла́съ д҃.  Подо́бенъ: Ꙗ҆́кѡ до́блѧ: Во гла́сѣхъ воскли́кнемъ:  повторѧ́юще ю҆̀. Припѣ́вы же глаго́лемъ: Возноси́те гдⷭ҇а  бг҃а на́шего: Бг҃ъ же цр҃ь на́шъ пре́жде вѣ́ка: Та́же  глаго́лемъ припѣ́въ: Воскрⷭ҇нѝ гдⷭ҇и бж҃е мо́й, да  вознесе́тсѧ рꙋка̀ твоѧ̀: и҆ пое́мъ самогла́сенъ трїѡ́ди,  гла́съ и҃: Высокомꙋ́драгѡ ра́зꙋма: Сла́ва, па́ки то́йже. И҆  ны́нѣ: Пребл҃гослове́нна є҆сѝ бцⷣе дв҃о: Славосло́вїе  вели́кое тихогла́снѡ. Тогда̀ прихо́дитъ і҆ере́й ѡ҆болче́нъ  во всѧ̑ сщ҃е́нничєскїѧ ѻ҆дє́жды. [и҆лѝ а҆́ще гдѣ̀  бꙋ́детъ старѣ́йшїй, то̀ ѿ пе́рвѣйшагѡ во свои́хъ и҆̀мъ  мѣ́стѣхъ до́лжно є҆́сть семꙋ̀ бы́ти.] и҆ взе́мъ  кади́льницꙋ, кади́тъ ст҃ꙋ́ю трапе́зꙋ, и҆ чⷭ҇тны́й крⷭ҇тъ.  та́же под̾е́млетъ є҆го̀ на ді́скосѣ [со храни́льницею] на  главꙋ̀ свою̀, и҆ и҆схо́дитъ сѣ́верными две́рьми,  пред̾идꙋ́щымъ є҆мꙋ̀ свѣща́мъ двꙋ́мъ, и҆ кади́льницѣ, и҆  ѿхо́дитъ до црⷭ҇кихъ вра́тъ. Сконча́нꙋ же бы́вшꙋ  славосло́вїю и҆ трист҃о́мꙋ, глаго́летъ і҆ере́й:  Премꙋ́дрость, про́сти. и҆ начина́емъ тропа́рь: Сп҃сѝ гдⷭ҇и  лю́ди твоѧ̑: три́жды. И҆ прихо́дитъ і҆ере́й носѧ̀ чⷭ҇тны́й  крⷭ҇тъ, пред̾ ст҃ы̑ѧ двє́ри, и҆ та́мѡ оу҆гото́ванꙋ  четвероно́жцꙋ, полага́етсѧ верхꙋ̀ є҆гѡ̀ чⷭ҇тны́й крⷭ҇тъ: и҆  ѿве́рзъ храни́льницꙋ, кади́тъ крⷭ҇тоѡбра́знѡ ѿ четы́рехъ  стра́нъ. (с. ук҃ѳ ѡ҆б.) И҆ а҆́бїе пое́мъ 
Тропа́рь, гла́съ ѕ҃: 
Крⷭ҇тꙋ̀ твоемꙋ̀ покланѧ́емсѧ влⷣко, и҆ ст҃о́е  воскрⷭ҇нїе твоѐ сла́вимъ. три́жды. 
Та́же пою́тъ и҆ ли́кове велегла́снѡ три́жды. и҆  начина́ютъ покланѧ́тисѧ, а҆́ще во ѻ҆би́тели и҆гꙋ́менъ,  и҆лѝ и҆́нъ пе́рвенствꙋѧй во сщ҃е́нныхъ. Та́кожде и҆ про́чїи  сщ҃е́нницы, покланѧ́ющесѧ пред̾ чⷭ҇тны́мъ крⷭ҇то́мъ,  два́жды: цѣлꙋ́ютъ же пре́жде старѣ́йшїй, и҆ по цѣлова́нїи  па́ки покланѧ́ютсѧ є҆ди́ножды. та́кожде творѧ́тъ и҆ про́чїи  сщ҃е́нницы, десна́ѧ страна̀ и҆ лѣ́ваѧ. та́кожде прихо́дѧтъ  и҆ бра́тїѧ два̀ два̀, покланѧ́ющесѧ по чи́нꙋ и҆́хъ.  Кла́нѧющымсѧ же бра́тїѧмъ, пое́мъ стїхи̑ры самогла́сны сїѧ̑,  гла́съ в҃: Прїиди́те вѣ́рнїи животворѧ́щемꙋ дре́вꙋ  поклони́мсѧ: И҆́нъ, гла́съ и҃: Дне́сь влⷣка тва́ри: Сла́ва,  гла́съ то́йже: Дне́сь неприкоснове́нный сꙋщество́мъ: И҆  ны́нѣ, гла́съ то́йже: Дне́сь прⷪ҇ро́ческое и҆спо́лнисѧ  сло́во: та́же є҆ктєнїѝ, и҆ ѿпꙋ́стъ: и҆ стїхи́ра  є҆ѵⷢ҇льскаѧ въ притво́рѣ, и҆ ча́съ а҃-й. На а҃-мъ часѣ̀,  тропа́рь воскрⷭ҇нъ. Сла́ва, крⷭ҇та̀: И҆ ны́нѣ,  бг҃оро́диченъ часѡ́въ. По трист҃о́мъ, конда́къ крⷭ҇та̀: и҆  про́чее по ѻ҆бы́чаю. и҆ соверше́нный ѿпꙋ́стъ. На  лїтꙋргі́и, бл҃жє́нны гла́са, на ѕ҃: и҆ ѿ канѡ́на крⷭ҇та̀  пѣ́снь ѕ҃, на д҃. По вхо́дѣ тропа́рь воскрⷭ҇нъ, и҆  крⷭ҇та̀, Сла́ва, и҆ ны́нѣ, конда́къ крⷭ҇та̀. Вмѣ́стѡ же  трист҃а́гѡ пое́мъ: Крⷭ҇тꙋ̀ твоемꙋ̀ покланѧ́емсѧ влⷣко:  Прокі́менъ, гла́съ ѕ҃: Сп҃сѝ гдⷭ҇и лю́ди твоѧ̑: Сті́хъ: Къ  тебѣ̀ гдⷭ҇и воззовꙋ̀: А҆по́столъ ко є҆вре́ємъ, зача́ло  та҃і. И҆мꙋ́ще а҆рхїере́а вели́ка: А҆ллилꙋ́їа, гла́съ и҃:  Помѧнѝ со́нмъ тво́й: Сті́хъ: Бг҃ъ же цр҃ь на́шъ пре́жде  вѣ́ка: Є҆ѵⷢ҇лїе ма́рка, зача́ло л҃з: И҆́же хо́щетъ по  мнѣ̀ и҆тѝ, да ѿве́ржетсѧ себѐ: Прича́стенъ: Зна́менасѧ  на на́съ: на трапе́зѣ же оу҆чрежда́емсѧ, ꙗ҆́коже  оу҆каза́сѧ въ а҃-ю недѣ́лю правосла́вїѧ. 
(с. у҃л) 
Въ тꙋ́южде недѣ́лю ве́чера. 
Послѣ́дованїе пое́мъ, ꙗ҆́коже и҆ въ пе́рвыхъ  недѣ́лѧхъ оу҆каза́сѧ. По вхо́дѣ прокі́менъ, гла́съ и҃:  Да́лъ є҆сѝ достоѧ́нїе: и҆ про́чыѧ стїхѝ: 
[зрѝ] Подоба́етъ вѣ́дати: Ꙗ҆́кѡ поклоне́нїе чⷭ҇тна́гѡ  крⷭ҇та̀ твори́мъ по д҃ днѝ, по преждепи́санномꙋ ѡ҆́бразꙋ:  си́рѣчь, въ недѣ́лю, въ понедѣ́льникъ, въ сре́дꙋ и҆  пѧто́къ: Быва́етъ же си́це: Въ понедѣ́льникъ на а҃-мъ  часѣ̀ твори́мъ поклоне́нїе чⷭ҇тно́мꙋ крⷭ҇тꙋ̀, ꙗ҆́коже и҆  въ недѣ́лю, по напи́санномꙋ ѡ҆́бразꙋ, пою́ще вмѣ́стѡ:  Стѡпы̀ моѧ̑: Крⷭ҇тꙋ̀ твоемꙋ̀ покланѧ́емсѧ влⷣко:  Покланѧ́ющымсѧ бра́тїѧмъ, пое́мъ стїхи̑ры, гла́съ в҃:  Прїиди́те вѣ́рнїи: и҆ прѡ́чаѧ. По трист҃о́мъ глаго́лемъ  конда́къ крⷭ҇та̀: та́кожде и҆ на про́чихъ часѣ́хъ. 
Во вто́рникъ тоѧ́же седми́цы ве́чера. 
По ѻ҆бы́чной каѳі́смѣ, на Гдⷭ҇и воззва́хъ, ста́вимъ  стїхѡ́въ ѕ҃: и҆ пое́мъ стїхи̑ры подо́бны трїѡ́ди днѐ г҃: и҆  чⷭ҇тна́гѡ крⷭ҇та̀, г҃: гла́съ д҃. Подо́бенъ: Да́лъ є҆сѝ  зна́менїе: Сла́ва, и҆ ны́нѣ, гла́съ и҃: Дне́сь влⷣка  тва́ри: Та́же прокі́менъ, и҆ чте́нїе днѐ: и҆ па́ки  прокі́менъ, и҆ чте́нїе. На стїхо́внѣ трїѡ́ди самогла́сенъ,  гла́съ г҃: Побѣжда́ѧ мытарѧ̀: два́жды, и҆ мч҃нченъ. Сла́ва,  и҆ ны́нѣ, крⷭ҇та̀, гла́съ є҃: Зрѧ́щи тѧ̀ тва́рь: Канѡ́нъ  мине́и ст҃а́гѡ глаго́лемъ на повече́рїи. 
(с. у҃л ѡ҆б.) 
Въ сре́дꙋ д҃-ѧ седми́цы на оу҆́трени: 
Ѻ҆бы́чное вослѣ́дованїе, ꙗ҆́коже на всѧ́къ де́нь.  Канѡ́нъ крⷭ҇та̀ со і҆рмосо́мъ на ѕ҃: и҆ трипѣ́снецъ, по  ѻ҆бы́чаю. По г҃-й пѣ́сни, сѣда́ленъ крⷭ҇та̀, гла́съ ѕ҃:  Дне́сь прⷪ҇ро́ческое: Сла́ва, Крⷭ҇тъ тво́й гдⷭ҇и: И҆ ны́нѣ:  То́кмѡ водрꙋзи́сѧ: По ѕ҃-й пѣ́сни, конда́къ, гла́съ з҃: Не  ктомꙋ̀ пла́менное ѻ҆рꙋ́жїе: пи́санъ въ недѣ́лю. По ѳ҃-й  пѣ́сни, свѣти́ленъ. Подо́бенъ: Дх҃омъ: Преполове́нїемъ  постѡ́въ: Сла́ва, и҆ ны́нѣ, крⷭ҇тобг҃оро́диченъ:  Безневѣ́стнаѧ: На стїхо́внѣ трїѡ́ди самогла́сенъ днѐ,  два́жды, и҆ мч҃нченъ. Сла́ва, гла́съ а҃: Преполови́вше  пꙋчи́нꙋ воздержа́нїѧ. И҆ ны́нѣ, па́ки то́йже. Твори́мъ же  и҆ поклоне́нїе крⷭ҇тꙋ̀ на а҃-мъ часѣ̀, ꙗ҆́коже пре́жде  и҆з̾ѧви́сѧ ѡ҆ се́мъ въ понедѣ́льникъ. покланѧ́ющымсѧ  бра́тїѧмъ, пое́мъ преднапи̑санныѧ стїхи̑ры, гла́съ в҃:  Прїиди́те вѣ́рнїи, и҆ про́чее, и҆ ѿпꙋ́стъ. 
Въ тꙋ́южде сре́дꙋ ве́чера, 
Ѻ҆бы́чнаѧ каѳі́сма. на Гдⷭ҇и воззва́хъ: ста́вимъ  стїхѡ́въ і҃. и҆ пое́мъ трїѡ́ди самогла́сенъ, гла́съ д҃.  По́стъ бл҃ги́хъ хода́тай: є҆ди́ножды. И҆́нъ, гла́съ є҃: Въ  та́йнѣ добродѣ́тєли дѣ́лающїи: є҆ди́ножды. и҆ мч҃нченъ:  и҆ подо́бны трїѡ́ди г҃, и҆ мине́и на д҃. Сла́ва, и҆ ны́нѣ,  крⷭ҇та̀, гла́съ и҃: Дне́сь неприкоснове́нный сꙋщество́мъ:  Вхо́дъ, (с. ул҃а) прокі́менъ, и҆ чте́нїе днѐ, и҆ про́чее  преждесщ҃е́нныхъ. Ѿ сегѡ̀ днѐ глаго́летсѧ на лїтꙋргі́ахъ  ѡ҆глаше́ннаѧ є҆ктенїа̀ сꙋгꙋ́баѧ, на преждесщ҃е́нныхъ,  ꙗ҆́коже писа́сѧ въ слꙋже́бникахъ. 
[зрѝ] Вѣ́домо же да бꙋ́детъ и҆ сїѐ: Ꙗ҆́кѡ въ сїю̀  средопо́стнꙋю сре́дꙋ, на трапе́зѣ не досто́итъ разрѣша́ти  на є҆ле́й и҆ вїно̀, ꙗ҆́кѡ па́че де́нь пла́ча є҆́сть, а҆  не ра́дости: поне́же и҆ Бг҃ъ гдⷭ҇ь не пое́тсѧ на оу҆́трени  въ сїю̀ сре́дꙋ, но А҆ллилꙋ́їа. 
Въ пѧто́къ же тоѧ̀ седми́цы: 
Пое́мъ слꙋ́жбꙋ всю̀ ве́черъ и҆ оу҆́трѡ, ꙗ҆́коже въ  сре́дꙋ предписа́сѧ, и҆ по ѿпꙋ́стѣ часѡ́въ быва́етъ  поклоне́нїе чⷭ҇тно́мꙋ крⷭ҇тꙋ̀, пою́щымъ на́мъ стїхи̑ры  самогла́сны, ꙗ҆́коже пре́жде и҆з̾ѧви́сѧ: и҆ взима́етсѧ  і҆ере́емъ чⷭ҇тны́й крⷭ҇тъ, и҆ ѿно́ситсѧ во ст҃ы́й  ѻ҆лта́рь. 
Въ сꙋббѡ́тꙋ д҃-ю постѡ́въ. 
Пое́тсѧ возслѣ́дованїе, ꙗ҆́коже и҆ въ минꙋ́вшихъ  сꙋббѡ́тахъ, всѐ непремѣ́ннѡ. На вече́рни, и҆ на  оу҆́трени, и҆ про́чее всѐ, ꙗ҆́коже оу҆каза́сѧ въ  сꙋббѡ́тꙋ вторꙋ́ю поста̀. На лїтꙋргі́и, бл҃жє́нна гла́са.  Прокі́менъ днѐ: и҆ за оу҆поко́й. А҆по́столъ днѐ, ко  є҆вре́ємъ, зача́ло тг҃і: Надѣ́емсѧ ѡ҆ ва́съ  возлю́бленнїи: Дрꙋгі́й за оу҆поко́й, къ корі́нѳѧнѡмъ, (с.  ул҃а ѡ҆б.) зача́ло рѯ҃г: Пе́рвый человѣ́къ ѿ землѝ  пе́рстенъ: А҆ллилꙋ́їа, ме́ртвыхъ. Є҆ѵⷢ҇лїе днѐ, ма́рка,  зача́ло л҃а: И҆зы́де і҆и҃съ ѿ предѣ̑лъ тѵ́рскихъ и҆  сїдѡ́нскихъ: и҆ за оу҆поко́й, і҆ѡа́нна, зача́ло ѕ҃і:  А҆ми́нь а҆ми́нь глаго́лю ва́мъ: ꙗ҆́кѡ слꙋша́ѧй словесѐ  моегѡ̀: Прича́стенъ: Ра́дꙋйтесѧ: Дрꙋгі́й: за оу҆поко́й:  Бл҃же́ни, ꙗ҆̀же и҆збра́лъ: 
Недѣ́лѧ д҃-ѧ ст҃ы́хъ постѡ́въ. 
Въ сꙋббѡ́тꙋ ве́чера, на ма́лѣй вече́рни, ѻ҆бы́чное. На  вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны  г҃: и҆ а҆натѡ́лїевы д҃: и҆ мине́и г҃. И҆ні́и же  послѣ́днѣйшїи ѡ҆предѣли́ша пѣ́тисѧ послѣ́дованїю  ст҃а́гѡ і҆ѡа́нна лѣ́ствичника. Стїхи̑ры, гла́съ и҃.  Подо́бенъ: Ѽ пресла́внагѡ чꙋдесѐ! Ѻ҆́тче і҆ѡа́нне  прпⷣбне: Сла́ва, гла́съ є҃: Прпⷣбне ѻ҆́тче: И҆ ны́нѣ,  бг҃оро́диченъ а҃-й гла́са. На лїті́и стїхи̑ры по ѻ҆бы́чаю.  На стїхо́внѣ стїхи̑ры ѻ҆ктѡ́иха. Сла́ва, ст҃а́гѡ, гла́съ  в҃: На землѝ а҆́гг҃ла: И҆ ны́нѣ, Ѽ чꙋдесѐ но́вагѡ!  Ны́нѣ ѿпꙋща́еши: та́же, Бцⷣе дв҃о: три́жды. и҆  бл҃гослове́нїе хлѣ́бѡвъ, по ѻ҆бы́чаю. А҆ и҆дѣ́же нѣ́сть  бдѣ́нїѧ, глаго́лемъ тропа́рь воскрⷭ҇нъ. Сла́ва, 
Тропа́рь ст҃а́гѡ, гла́съ а҃: 
Пꙋсты́нный жи́тель, и҆ въ тѣлесѝ а҆́гг҃лъ, и҆  чꙋдотво́рецъ ꙗ҆ви́лсѧ є҆сѝ бг҃оно́се ѻ҆́тче на́шъ  і҆ѡа́нне: посто́мъ, бдѣ́нїемъ, мл҃твою, нбⷭ҇наѧ дарова̑нїѧ  прїи́мъ, и҆сцѣлѧ́еши недꙋ̑жныѧ, и҆ дꙋ́шы вѣ́рою  притека́ющихъ къ тебѣ̀. сла́ва да́вшемꙋ тѝ крѣ́пость:  сла́ва вѣнча́вшемꙋ тѧ̀: сла́ва дѣ́йствꙋющемꙋ тобо́ю  всѣ̑мъ и҆сцѣлє́нїѧ. 
(с. ул҃в) 
И҆ ны́нѣ, бг҃оро́диченъ. На оу҆́трени, по ѻ҆бы́чаю  послѣ́дованїй. Канѡ́ны: воскрⷭ҇ный съ бг҃оро́дичнымъ на ѕ҃:  и҆ трїѡ́ди на д҃, гла́съ є҃: и҆ ст҃а́гѡ на д҃, гла́съ и҃.  Катава́сїа: Ѿве́рзꙋ оу҆ста̀ моѧ̑: По г҃-й пѣ́сни, 
Конда́къ ст҃а́гѡ, гла́съ д҃. Подо́бенъ: Ꙗ҆ви́лсѧ  є҆сѝ: 
На высотѣ̀ гдⷭ҇и воздержа́нїѧ, и҆́стинна тѧ̀ положѝ,  ꙗ҆́коже ѕвѣздꙋ̀ неле́стнꙋю, свѣтоводѧ́щꙋю концы̀,  наста́вниче і҆ѡа́нне ѻ҆́тче на́шъ. 
Сѣда́ленъ, гла́съ є҃. Подо́бенъ: Стра́нное: Пречⷭ҇тый  крⷭ҇тъ тво́й: Сла́ва, прпⷣбнагѡ, гла́съ д҃. Подо́бенъ:  Вознесы́йсѧ: Добродѣ́тельми къ нб҃сѝ возсїѧ́вый: И҆  ны́нѣ: На прⷭ҇то́лѣ херꙋві́мскомъ сѣдѧ́й: По ѕ҃-й  пѣ́сни, конда́къ и҆ і҆́косъ воскрⷭ҇нъ. и҆ чте́мъ  сѷнаѯа́рїй. По ѳ҃-й пѣ́сни, Свѣти́ленъ воскрⷭ҇нъ:  Сла́ва, прпⷣбнагѡ: Подо́бенъ: Жєны̀ оу҆слы́шите: Мі́ра  бл҃гостра́стїѧ: И҆ ны́нѣ: Гдⷭ҇ьтвеннѡ бцⷣꙋ тѧ̀  и҆сповѣ́дꙋемъ: На хвали́техъ стїхи̑ры воскрⷭ҇ны д҃: и҆  а҆натѡ́лїевы д҃. Та́же глаго́лемъ припѣ́въ: Воскрⷭ҇нѝ  гдⷭ҇и бж҃е мо́й, да вознесе́тсѧ рꙋка̀ твоѧ̀: И҆ пое́мъ  самогла́сенъ трїѡ́ди, гла́съ а҃: Прїиди́те дѣ́лаимъ:  Сла́ва, па́ки то́йже. И҆ ны́нѣ: Пребл҃гослове́нна є҆сѝ:  Славосло́вїе. вели́кое, и҆ ѿпꙋ́стъ. и҆ и҆схожде́нїе въ  притво́ръ, Сла́ва, и҆ ны́нѣ, стїхи́ра є҆ѵⷢ҇льскаѧ, и҆  ѡ҆глаше́нїе, и҆ про́чее послѣ́дованїе, ꙗ҆́кѡ ѻ҆бы́чно. На  лїтꙋргі́и, бл҃жє́нна гла́са: Прокі́менъ гла́са, и҆  прпⷣбнагѡ: Восхва́лѧтсѧ прпⷣбнїи во сла́вѣ: А҆по́столъ  днѐ, ко є҆вре́ємъ, зача́ло тд҃і: А҆враа́мꙋ ѡ҆бѣтова́ѧ  бг҃ъ: И҆ ст҃а́гѡ, ко є҆фесе́ємъ, зача́ло ск҃ѳ: Ꙗ҆́кѡ  ча̑да свѣ́та ходи́те: А҆ллилꙋ́їа гла́са, и҆ ст҃а́гѡ.  Сті́хъ: Насажде́ни въ домꙋ̀ гдⷭ҇ни: Є҆ѵⷢ҇лїе ма́рка,  зача́ло м҃: Человѣ́къ нѣ́кїй прїи́де ко і҆и҃сꙋ: И҆  прпⷣбнагѡ, матѳе́а, (с. ул҃в ѡ҆б.) зача́ло і҃: По і҆и҃сѣ  и҆до́ша наро́ди мно́зи: Прича́стенъ: Хвали́те гдⷭ҇а:  Дрꙋгі́й: Въ па́мѧть вѣ́чнꙋю: На трапе́зѣ оу҆чрежда́емсѧ,  ꙗ҆́коже пред̾из̾ѧви́сѧ въ мимоше́дшихъ недѣ́лѧхъ. 
Въ тꙋ́южде недѣ́лю ве́чера. 
На Гдⷭ҇и воззва́хъ, ста́вимъ стїхѡ́въ і҃: и҆ пое́мъ  ѻ҆ктѡ́иха гла́са покаѧ́нны д҃, пи́саны въ недѣ́лю на  стїхо́внѣ, два̀, и҆ въ понедѣ́льникъ на оу҆́трени на  стїхо́внѣ в҃. и҆ трїѡ́ди подо́бны г҃: и҆ мине́и ст҃а́гѡ г҃.  Вхо́дъ, прокі́менъ вели́кїй, гла́съ и҃. Не ѿвратѝ лица̀  твоегѡ̀: со стїхѝ. и҆ про́чаѧ слꙋ́жба, ꙗ҆́коже  предписа́сѧ. Слꙋ́жбꙋ мине́и прилꙋчи́вшагѡсѧ ст҃а́гѡ въ  четверто́къ вели́кагѡ канѡ́на пое́мъ во вто́рникъ на  повече́рїи. 
комм. Оу҆ка́зъ ѡ҆ каѳі́смахъ є҃-ѧ седми́цы  вели́кагѡ поста̀, ка́кѡ глаго́лати, предписа́сѧ, ли́стъ л҃в. 
Въ сре́дꙋ пѧ́тыѧ седми́цы ве́чера: 
Зво́нъ въ кра̑сныѧ: та́кожде и҆ въ четверто́къ ко  оу҆́трени и҆ вече́рни. 
(с. ул҃г) 
Въ сре́дꙋ ве́чера, 
Стїхосло́вимъ каѳі́смꙋ рѧдовꙋ́ю седмꙋ́ю. На Гдⷭ҇и  воззва́хъ стїхи̑ры трїѡ́ди: самогла́сенъ днѐ, два́жды,  гла́съ и҃: Мои́ми помышле́нїи: и҆ мч҃нченъ: и҆ подо́бны г҃.  И҆ посе́мъ и҆́ны стїхи̑ры по а҆лфави́тꙋ, к҃д, вели́кагѡ  канѡ́на: творе́нїе кѵ́ръ а҆ндре́а кри́тскагѡ. И҆ твори́мъ на  кі́йждо сті́хъ по г҃ покло́ны, гла́съ д҃. Подо́бенъ:  Хотѣ́хъ слеза́ми ѡ҆мы́ти: Начина́емъ же припѣ́вы: ѿ  Падꙋ́тъ во мре́жꙋ свою̀: Є҆гда́ же сконча́ютсѧ припѣ́вы:  припѣва́емъ къ про́чымъ: Сла́ва тебѣ̀ бж҃е на́шъ, сла́ва  тебѣ̀. На послѣ́днемъ же пое́мъ вы́шшимъ гла́сомъ: Сла́ва:  Ѽ неизрече́ннагѡ твоегѡ̀: И҆ ны́нѣ, бг҃оро́диченъ: Ѽ  неизрече́ннагѡ снизхожде́нїѧ: Вхо́дъ. Свѣ́те ти́хїй:  прокі́менъ, парємїѝ, и҆ чте́нїе. и҆ па́ки прокі́менъ, и҆  чте́нїе. Да и҆спра́витсѧ мл҃тва моѧ̀: и҆ про́чее  послѣ́дованїе преждесщ҃е́нныхъ. 
[зрѝ] А҆́ще ли не бꙋ́детъ преждесщ҃е́нныѧ: На Гдⷭ҇и  воззва́хъ: пое́мъ трїѡ́ди подо́бны г҃, и҆ стїхи̑ры к҃д,  вели́кагѡ канѡ́на: и҆ про́чее. Прокі́менъ, и҆ чтє́нїѧ. На  стїхо́внѣ трїѡ́ди, самогла́сенъ днѐ, два́жды, и҆ мч҃нченъ:  Сла́ва, и҆ ны́нѣ, бг҃оро́диченъ. На трапе́зѣ разрѣша́емъ  на є҆ле́й, и҆ вїна̀ причаща́емсѧ трꙋда̀ ра́ди бдѣ́ннагѡ,  хотѧ́щагѡ бы́ти: Внима́ющїи же сп҃сти́сѧ, воздержа́нїю  прилѣжа́тъ: Мно́жайшїи же постꙋ̀ нелицемѣ́рнꙋ. Повече́рїе  же глаго́лемъ ма́лое въ ке́ллїахъ без̾ покло́нѡвъ. По  трист҃о́мъ конда́къ а҆ндре́ева канѡ́на. Та́кожде и҆  полꙋ́нощницꙋ. 
(с. ул҃г ѡ҆б.) 
Въ четверто́къ пѧ́тыѧ недѣ́ли ст҃ы́хъ постѡ́въ. 
Кле́плетъ въ д҃-й ча́съ но́щи, и҆ собра́вшымсѧ на́мъ въ  цр҃ковь, быва́етъ нача́ло ѿ і҆ере́а, по ѻ҆бы́чаю, и҆  глаго́лемъ: Цр҃ю̀ нбⷭ҇ный: Трист҃о́е, и҆ Ѻ҆́ч҃е на́шъ:  Гдⷭ҇и поми́лꙋй, в҃і. Сла́ва, и҆ ны́нѣ, Прїиди́те  поклони́мсѧ, и҆ про́чыѧ два̀ ѱалма̀, ѳ҃і и҆ к҃: и҆  ѻ҆бы̑чныѧ тропарѝ, и҆ є҆ктенїа̀. и҆ посе́мъ глаго́лемъ  шестоѱа́лмїе. И҆ по ѱалмѣ́хъ пое́мъ А҆ллилꙋ́їа, и҆  тро́ичны гла́са, ꙗ҆́кѡ ѻ҆бы́чай. И҆ стїхосло́вимъ каѳі́смꙋ  є҆ди́нꙋ ѻ҆смꙋ́ю. И҆ сѣда́льны ѻ҆ктѡ́иха. Сла́ва, и҆  ны́нѣ, бг҃оро́диченъ. И҆ чте́мъ житїѐ преподо́бныѧ марі́и,  на двѣ̀ статїѝ. та́же ѱало́мъ н҃. Пѣ́сней не  стїхосло́вимъ. И҆ а҆́бїе начина́емъ вели́кїй канѡ́нъ ко́снѡ,  и҆ съ сокрꙋше́ннымъ се́рдцемъ и҆ гла́сомъ, творе́нїе ст҃а́гѡ  а҆ндре́а кри́тскагѡ, і҆еросолѵ́мскагѡ, гла́съ ѕ҃. і҆рмо́съ:  Помо́щникъ и҆ покрови́тель: по два́жды. Пото́мъ тропарѝ,  творѧ́ще на кі́йждо мета̑нїѧ г҃ и҆ припѣва́юще: Поми́лꙋй  мѧ̀ бж҃е, поми́лꙋй мѧ̀. 
[зрѝ] Вѣ́домо же бꙋ́ди: Є҆гда̀ є҆ди́нъ ли́къ пое́тъ,  тогда̀ дрꙋгі́й твори́тъ мета̑нїѧ, бл҃гочи́нїѧ ра́ди. Є҆гда́  же прїи́детъ канѡ́нъ прпⷣбныѧ мр҃і́и, и҆ глаго́лемъ къ  стїхѡ́мъ тѣ́мъ припѣ́въ: Прпⷣбнаѧ ма́ти мр҃і́е, молѝ  бг҃а ѡ҆ на́съ. Къ стїхѡ́мъ же прпⷣбнагѡ а҆ндре́а,  припѣ́въ: Прпⷣбне ѻ҆́тче а҆ндре́е, молѝ бг҃а ѡ҆ на́съ.  По г҃-й пѣ́сни, і҆рмо́съ: Оу҆твердѝ гдⷭ҇и на ка́мени:  Сѣда́ленъ а҆пⷭ҇лѡвъ, гла́съ и҃. Подо́бенъ: Воскрⷭ҇лъ є҆сѝ  ѿ гро́ба: Сла́ва, дрꙋгі́й, гла́съ то́йже. Подо́бенъ:  Повелѣ́нное: И҆ ны́нѣ, бг҃оро́диченъ. И҆ чте́мъ ѡ҆ста́вшее  житїѧ̀ прпⷣбныѧ мр҃і́и. Та́же трипѣ́снецъ (с. ул҃д)  глаго́лемъ по ѻ҆бы́чаю, без̾ мета́нїй. і҆рмосѡ́въ же оу҆  трипѣ́снца не пое́мъ: и҆ Сла́ва, и҆ ны́нѣ, не глаго́лемъ.  Припѣва́емъ же къ стїхѡ́мъ: Ст҃і́и а҆пⷭ҇ли моли́те бг҃а ѡ҆  на́съ. Та́кожде и҆ на и҃-й пѣ́сни, и҆ ѳ҃-й. Є҆гда́ же  трипѣ́снецъ и҆зглаго́летсѧ, тогда̀ пое́мъ і҆рмо́съ  вели́кагѡ канѡ́на. И҆ по ѕ҃-й пѣ́сни, покрыва́емъ тѣ́мже  і҆рмосо́мъ. Конда́къ, гла́съ ѕ҃: Дꙋшѐ моѧ̀, дꙋшѐ моѧ̀:  пи́санъ въ понедѣ́льникъ а҃-ѧ седми́цы на повече́рїи. И҆  і҆́косъ, и҆ чте́мъ сѷнаѯа́рїй. Посе́мъ бл҃жє́нна  вели́кагѡ канѡ́на съ мета́нїи: Та́же седма́ѧ пѣ́снь, и҆  прѡ́чаѧ. По и҃-й пѣ́сни, Хва́лимъ бл҃гослови́мъ: и҆ па́ки  і҆рмо́съ. Посе́мъ пое́мъ, Чⷭ҇тнѣ́йшꙋю херꙋві̑мъ: По ѳ҃-й  пѣ́сни і҆рмо́съ: Безсѣ́меннагѡ зача́тїѧ: Свѣти́ленъ  трⷪ҇ченъ гла́са, ꙗ҆́кѡ ѻ҆бы́чно. На стїхо́внѣ  самогла́сенъ днѐ два́жды, и҆ мч҃нченъ: Сла́ва, и҆ ны́нѣ,  бг҃оро́диченъ. Совокꙋплѧ́емъ же и҆ а҃-й ча́съ, без̾  каѳі́смы: Стїхосло́вимъ же тꙋ̀ каѳі́смꙋ въ то́йже  четверто́къ, на вече́рни, вмѣ́стѡ: Ко гдⷭ҇ꙋ внегда̀  скорбѣ́ти мѝ: На всѣ́хъ часѣ́хъ по трист҃о́мъ конда́къ:  Дꙋшѐ моѧ̀, дꙋшѐ моѧ̀: 
Въ сі́й же четверто́къ. 
Всю̀ слꙋ́жбꙋ пое́мъ поско́рѡ, трꙋда̀ ра́ди бдѣ́ннагѡ.  Соверша́етсѧ же слꙋ́жба преждеѡсщ҃е́нныхъ, въ не́йже  прїꙋдосто́ившїисѧ причаща́ютсѧ ст҃ы́хъ хрⷭ҇то́выхъ  та́инствъ. На трапе́зѣ же ꙗ҆ди́мъ є҆ле́й, и҆ вїно̀  пїе́мъ, трꙋда̀ ра́ди бы́вшаго. Нѣ́цыи же оу҆ста́вы  разрѣша́ти то́чїю на вїно̀ попꙋща́ютъ, на є҆ле́й же не  ѡ҆ставлѧ́ютъ. Во ст҃ы́ѧ же (с. ул҃д ѡ҆б.) горы̀ тѵ́пїцѣ  разсꙋжда́етъ: На ст҃ы́хъ мч҃нкъ м҃, На прⷣте́чевы главы̀  ѡ҆брѣ́тенїе, Въ сре́дꙋ крⷭ҇топокло́ннꙋю, На вели́кїй  канѡ́нъ, и҆ на несѣда́льное, ꙗ҆́сти два̀ варе́нїѧ со  є҆ле́емъ, и҆ и҆спива́ти по двѣ̀ ча́ши вїна̀. 
Въ пѧто́къ є҃-ѧ седми́цы ве́чера, 
Ѻ҆бы́чнаѧ каѳі́сма: На Гдⷭ҇и воззва́хъ, ста́вимъ  стїхѡ́въ і҃: и҆ пое́мъ трїѡ́ди самогла́сенъ днѐ, два́жды,  и҆ мч҃нченъ. Та́же пое́мъ стїхи̑ры пра́здника прест҃ы́ѧ  бцⷣы, г҃: творѧ́ще ѧ҆̀ з҃, гла́съ ѕ҃. Подо́бенъ: Всю̀  ѿложи́вше: Совѣ́тъ превѣ́чный: Сла́ва, и҆ ны́нѣ,  пра́здника, гла́съ в҃: Є҆́же ѿ вѣ́ка та́инство: Вхо́дъ.  Свѣ́те ти́хїй: прокі́менъ, и҆ чтє́нїѧ днѐ. 
А҆́ще ли хра́мъ похвалы̀ бцⷣы: Чте́мъ и҆ пра́здника  чтє́нїѧ г҃: пи́саны на оу҆спе́нїе бцⷣы, и҆ про́чее  послѣ́дованїе преждеѡсщ҃е́нныхъ. 
[зрѝ] А҆́ще ли не соверша́етсѧ преждесщ҃е́ннаѧ: На  Гдⷭ҇и воззва́хъ, пое́мъ стїхи̑ры пра́здника бцⷣы на и҃:  гла́съ ѕ҃. Подо́бенъ: Всю̀ ѿложи́вше: Сла́ва, и҆ ны́нѣ,  пра́здника. На стїхо́внѣ, самогла́сенъ днѐ, два́жды. и҆  мч҃нченъ. Сла́ва, и҆ ны́нѣ, пра́здника, гла́съ д҃: Ѧ҆зы́ка,  є҆гѡ́же не вѣ́дѧше: пи́санъ на хвали́техъ. По трист҃о́мъ  тропа́рь: Повелѣ́нное та́йнѡ: Та́же, є҆ктенїа̀: Поми́лꙋй  на́съ бж҃е: и҆ покло́ны г҃. и҆ Всест҃а́ѧ трⷪ҇це: Бꙋ́ди и҆́мѧ  гдⷭ҇не: и҆ мета̑нїѧ г҃, и҆ ѱало́мъ: Бл҃гословлю̀ гдⷭ҇а: и҆  ѿпꙋ́стъ. На трапе́зѣ пїе́мъ вїно̀, трꙋда̀ ра́ди  бдѣ́ннагѡ, хотѧ́щагѡ бы́ти. Повече́рїе же ма́лое и҆  полꙋ́нощницꙋ пое́мъ въ ке́ллїахъ. Канѡ́нъ ме́ртвенъ гла́са  пое́мъ въ гробни́цѣ. 
(с. ул҃є) 
Въ сꙋббѡ́тꙋ є҃-ѧ седми́цы постѡ́въ.  
Ко оу҆́трени зна́менаетъ въ д҃-й ча́съ но́щи,  моле́бнагѡ ра́ди послѣ́дованїѧ а҆ка́ѳїста. и҆ собра́вшымсѧ  въ цр҃ковь, бл҃гослови́вшꙋ і҆ере́ю, начина́емъ оу҆́треню,  ꙗ҆́коже предписа́сѧ, ли́стъ ул҃г ѡ҆б. і҆ере́й же кади́тъ  цр҃ковь всю̀. По шестоѱа́лмїи, Бг҃ъ гдⷭ҇ь, во гла́съ и҃.  и҆ пое́мъ тропарѝ ко́снѡ: Повелѣ́нное та́йнѡ: два́жды.  Сла́ва, и҆ ны́нѣ, то́йже. Та́же стїхосло́вимъ каѳі́смꙋ  ѕ҃і: Речѐ гдⷭ҇ь гдⷭ҇еви моемꙋ̀: и҆ по и҆сполне́нїи сеѧ̀,  є҆ктенїа̀ ма́лаѧ. И҆ пое́мъ конда́къ на средѣ̀ со  сладкопѣ́нїемъ ко́снѡ, гла́съ и҃: Взбра́нной воево́дѣ  побѣди́тєльнаѧ: на не́мже кади́тъ дїа́конъ ст҃ы̑ѧ і҆кѡ́ны,  и҆ бра́тїю по чи́нꙋ. На про́чихъ же то́чїю настоѧ́телѧ, и҆  ли́ки, и҆ чте́мъ і҆́косѡвъ и҆ кондакѡ́въ ѕ҃: на чте́нїи  стои́мъ. Ті́и же і҆́косы сꙋ́ть по а҆лфави́тꙋ, сі́есть, к҃д,  и҆ глаго́лютсѧ ѿ і҆ере́а во ст҃о́мъ ѻ҆лтарѣ̀. І҆́косъ  а҃: А҆́гг҃лъ предста́тель: и҆ про́чее. и҆ па́ки конда́къ:  Взбра́нной воево́дѣ: и҆ чте́мъ ѿ сло́ва а҆ка́ѳїста, на  даѧ́нїѧ два̀. Та́же стїхосло́вимъ непоро́чны, и҆ є҆ктенїа̀.  И҆ па́ки глаго́лемъ конда́къ: Взбра́нной воево́дѣ: и҆  дрꙋгі̑ѧ і҆́косы, и҆ кондакѝ ѕ҃: І҆́косъ д҃: Слы́шаша  па́стырїе: и҆ про́чее. и҆ па́ки конда́къ: Взбра́нной  воево́дѣ: Та́же чте́мъ про́чее сло́ва а҆ка́ѳїста. ѱало́мъ  н҃. И҆ канѡ́ны хра́ма ст҃а́гѡ со і҆рмосо́мъ на ѕ҃: и҆  прест҃ы́ѧ бцⷣы, на ѕ҃, гла́съ д҃: творе́нїе господи́на  і҆ѡ́сифа. Катава́сїа: Ѿве́рзꙋ оу҆ста̀ моѧ̑: А҆́ще ли  хра́мъ бцⷣы, пое́мъ канѡ́нъ пра́здника бцⷣы, со і҆рмосо́мъ  на в҃і: і҆рмо́съ по два́жды, тропарѝ на і҃. 
(с. ул҃є ѡ҆б.) 
[А҆́ще ли хра́мъ похвалы̀ прест҃ы́ѧ бцⷣы: По  ѻ҆бы́чныхъ каѳі́смахъ, и҆ по кондака́хъ, пое́мъ полѷеле́й,  и҆ сѣда́ленъ хра́ма бцⷣы. Сла́ва, и҆ ны́нѣ, то́йже. и҆  чте́нїе. Степє́нна, а҃-й а҆нтїфѡ́нъ д҃-гѡ гла́са.  Прокі́менъ: Всѧ́кое дыха́нїе: є҆ѵⷢ҇лїе, и҆ стїхи̑ры хра́ма  бцⷣы. Пое́мъ канѡ́нъ хра́ма похвалы̀ бцⷣы, со і҆рмосо́мъ  на д҃і: і҆рмо́съ по два́жды, тропарѝ на в҃і. По г҃-й  пѣ́сни, є҆ктенїа̀ ма́лаѧ. и҆ по возгла́сѣ конда́къ:  Взбра́нной воево́дѣ: и҆ чте́мъ дрꙋгі̑ѧ ѕ҃ і҆́косѡвъ и҆  кондакѡ́въ. І҆́косъ з҃: Но́вꙋю показа̀ тва́рь: и҆ про́чее.  и҆ па́ки конда́къ: Взбра́нной воево́дѣ: Сѣда́ленъ, гла́съ  а҃. Подо́бенъ: Гро́бъ тво́й: Вели́кїй во́инъ: Сла́ва, и҆  ны́нѣ, то́йже, и҆ па́ки чте́нїе. На ѕ҃-й пѣ́сни престае́тъ  канѡ́нъ хра́ма ст҃а́гѡ: и҆ пое́мъ пра́здника бцⷣы, со  і҆рмосо́мъ на ѕ҃: и҆ трїѡ́ди по чи́нꙋ своемꙋ̀. Катава́сїа  трїѡ́ди. По ѕ҃-й пѣ́сни, є҆ктенїа̀ ма́лаѧ. и҆ па́ки пое́мъ  конда́къ: Взбра́нной воево́дѣ: и҆ чте́мъ ѡ҆ста́вшыѧсѧ ѕ҃  і҆́косѡвъ и҆ кондакѡ́въ. І҆́косъ і҃: Стѣна̀ є҆сѝ  дѣ́вамъ: и҆ про́чее. Конда́къ г҃і: Ѽ всепѣ́таѧ мт҃и:  Се́й конда́къ глаго́ли три́жды. и҆ па́ки чте́тсѧ а҃-й  і҆́косъ: А҆́гг҃лъ предста́тель: и҆ па́ки конда́къ:  Взбра́нной воево́дѣ: и҆ чте́мъ сѷнаѯа́рїй. На ѳ҃-й  пѣ́сни пое́мъ, Чⷭ҇тнѣ́йшꙋю. По ѳ҃-й пѣ́сни, свѣти́ленъ  пра́здника бцⷣы. Подо́бенъ: Жєны̀ оу҆слы́шите: Є҆́же ѿ  вѣ́ка дне́сь: три́жды. На хвали́техъ поста́вимъ стїхѝ д҃,  и҆ пое́мъ стїхи̑ры бцⷣы, гла́съ д҃. Подо́бенъ: Ꙗ҆́кѡ  до́блѧ: Сокрове́нное та́инство: Сла́ва, и҆ ны́нѣ, гла́съ  то́йже: Ѧ҆зы́ка, є҆гѡ́же не вѣ́дѧше: Славосло́вїе  вели́кое. Тропа́рь пра́здника. є҆ктєнїѝ, и҆ ѿпꙋ́стъ: и҆  ча́съ а҃-й. На а҃-мъ часѣ̀, тропа́рь и҆ конда́къ  пра́здника. На лїтꙋргі́и, бл҃жє́нна ѿ канѡ́на а҆ка́ѳїста.  Пѣ́снь г҃ и҆ ѕ҃. Прокі́менъ, гла́съ г҃, (с. ул҃ѕ) пѣ́снь  бцⷣы: Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀  на смире́нїе рабы̀ своеѧ̀: А҆по́столъ днѐ, ко є҆вре́ємъ,  зача́ло тк҃в: Не въ рꙋкотворє́ннаѧ ст҃а̑ѧ: и҆ бцⷣы,  тогѡ́же посла́нїѧ, зача́ло т҃к: И҆мѣ́ѧше пе́рваѧ ски́нїа:  А҆ллилꙋ́їа, гла́съ и҃: Воскрⷭ҇нѝ гдⷭ҇и въ поко́й тво́й:  Сті́хъ: Помѧнѝ гдⷭ҇и дв҃да и҆ всю̀ кро́тость є҆гѡ̀.  Є҆ѵⷢ҇лїе днѐ, ма́рка, зача́ло л҃є: И҆зы́де і҆и҃съ и҆  оу҆ч҃нцы̀ є҆гѡ̀: И҆ бцⷣы, лꙋкѝ, зача́ло н҃д: Вни́де  і҆и҃съ въ ве́сь нѣ́кꙋю: Прича́стенъ: Ча́шꙋ сп҃се́нїѧ  прїимꙋ̀: На трапе́зѣ ꙗ҆ди́мъ два̀ варе́нїѧ съ є҆ле́емъ,  и҆ пїе́мъ вїно̀, бл҃годарѧ́ще всест҃ꙋ́ю влⷣчцꙋ на́шꙋ бцⷣꙋ,  ѡ҆ бы́вшемъ ѿ неѧ̀ чꙋдесѝ. 
Въ недѣ́лю є҃-ю ст҃ы́хъ постѡ́въ 
комм. послѣ́дованїе, ꙗ҆́коже и҆ въ про́чихъ  недѣ́лѧхъ, въ не́йже пое́мъ и҆ мине́и послѣ́дованїе  слꙋчи́вшагѡсѧ ст҃а́гѡ. 
комм. И҆ні́и же послѣ́днѣйшїи преда́ша пѣ́ти въ  сїю̀ недѣ́лю послѣ́дованїе прпⷣбныѧ мт҃ре на́шеѧ марі́и  є҆гѵ́петскїѧ. 
Во свѣти́льничномъ по предначина́тельномъ ѱалмѣ̀, и҆  ѻ҆бы́чномъ стїхосло́вїи, на Гдⷭ҇и воззва́хъ, поста́вимъ  стїхѡ́въ і҃, и҆ пое́мъ ѻ҆смогла́сника стїхи̑ры воскрⷭ҇ны  г҃: и҆ а҆натѡ́лїевы г҃: и҆ прпⷣбныѧ, стїхи̑ры г҃, творѧ́ще  ѧ҆̀ на д҃, гла́съ ѕ҃. Подо́бенъ: Всю̀ ѿложи́вше: Тебѣ̀  оу҆́бѡ возбранѧ́ше: Сла́ва, гла́съ д҃: Ѡ҆чꙋдотворѝ хрⷭ҇тѐ  крⷭ҇та̀ твоегѡ̀ си́ла: И҆ ны́нѣ, бг҃оро́диченъ а҃-й гла́са.  На лїті́и стїхи̑ры по ѻ҆бы́чаю. На стїхо́внѣ, стїхи̑ры  ѻ҆смогла́сника. Сла́ва, прпⷣбныѧ, гла́съ в҃: Дꙋшє́внаѧ  ловлє́нїѧ: И҆ ны́нѣ, бг҃оро́диченъ: Ѽ чꙋдесѐ но́вагѡ: По  Ны́нѣ ѿпꙋща́еши, (с. ул҃ѕ ѡ҆б.) тропа́рь воскрⷭ҇нъ:  Сла́ва, прпⷣбныѧ, гла́съ и҃: Въ тебѣ̀ мт҃и: И҆ ны́нѣ,  И҆́же на́съ ра́ди: На оу҆́трени, на Бг҃ъ гдⷭ҇ь, тропа́рь  воскрⷭ҇нъ, два́жды. 
Сла́ва, прпⷣбныѧ, гла́съ и҃: 
Въ тебѣ̀ ма́ти и҆звѣ́стнѡ сп҃се́сѧ є҆́же по ѡ҆́бразꙋ:  прїи́мши бо крⷭ҇тъ, послѣ́довала є҆сѝ хрⷭ҇тꙋ̀ и҆ дѣ́ющи  оу҆чи́ла є҆сѝ, презира́ти оу҆́бѡ пло́ть, прехо́дитъ бо,  прилѣжа́ти же ѡ҆ дꙋшѝ ве́щи безсме́ртнѣй. тѣ́мже и҆ со  а҆́гг҃лы ра́дꙋетсѧ, прпⷣбнаѧ марі́е, дꙋ́хъ тво́й. 
И҆ ны́нѣ, И҆́же на́съ ра́ди: и҆ про́чее послѣ́дованїе  ꙗ҆́кѡ ѻ҆бы́чно. Канѡ́ны г҃: воскрⷭ҇ный съ бг҃оро́дичнымъ  на ѕ҃: и҆ трїѡ́ди на д҃, гла́съ и҃: и҆ прпⷣбныѧ на д҃,  гла́съ ѕ҃: Катава́сїа: Ѿве́рзꙋ оу҆ста̀ моѧ̑: По г҃-й  пѣ́сни, 
Конда́къ прпⷣбныѧ, гла́съ г҃. Подо́бенъ: Дв҃а дне́сь: 
Блꙋда́ми пе́рвѣе преиспо́лнена всѧ́ческими, хрⷭ҇то́ва  невѣ́ста дне́сь покаѧ́нїемъ ꙗ҆ви́сѧ, а҆́гг҃льское  жи́тельство подража́ющи, де́мѡны крⷭ҇та̀ ѻ҆рꙋ́жїемъ  погꙋблѧ́етъ: сегѡ̀ ра́ди црⷭ҇твїѧ невѣ́ста ꙗ҆ви́ласѧ  є҆сѝ мр҃і́е пресла́внаѧ. 
Сѣда́ленъ, гла́съ и҃. Подо́бенъ: Премꙋ́дрость и҆  сло́во: Взыгра̑нїѧ всѧ̑: Сла́ва, и҆ ны́нѣ: Нбⷭ҇наѧ врата̀  и҆ ковче́гъ: По ѕ҃-й пѣ́сни конда́къ и҆ і҆́косъ воскрⷭ҇нъ,  и҆ чте́мъ про́логъ. По ѳ҃-й пѣ́сни, Свѣти́ленъ воскрⷭ҇нъ:  Сла́ва, прпⷣбныѧ. Подо́бенъ: Нб҃о ѕвѣзда́ми: Ѡ҆́бразъ  покаѧ́нїѧ: И҆ ны́нѣ, Сла́досте а҆́гг҃лѡвъ: На хвали́техъ  стїхи̑ры воскрⷭ҇ны д҃, и҆ а҆натѡ́лїевы д҃, та́же глаго́лемъ  сті́хъ: Воскрⷭ҇нѝ гдⷭ҇и бж҃е мо́й: и҆ пое́мъ самогла́сенъ,  гла́съ а҃: Нѣ́сть црⷭ҇тво бж҃їе ни́ща и҆ питїѐ: Сла́ва,  па́ки то́йже. И҆ ны́нѣ, Пребл҃гослове́нна є҆сѝ:  Славосло́вїе вели́кое. и҆ ѿпꙋ́стъ. Сла́ва, и҆ ны́нѣ,  стїхи́ра є҆ѵⷢ҇льскаѧ, и҆ ча́съ пе́рвый. На лїтꙋргі́и,  бл҃жє́нна, и҆ прокі́менъ гла́са. та́же прпⷣбныѧ, (с.  ул҃з) прокі́менъ, гла́съ д҃: Ди́венъ бг҃ъ во ст҃ы́хъ  свои́хъ, бг҃ъ і҆и҃левъ. А҆по́столъ ко є҆вре́ємъ, зача́ло  тк҃а, ѿ полꙋ̀: Хрⷭ҇то́съ прише́дъ, а҆рхїере́й грѧдꙋ́щихъ  бла̑гъ: И҆ прпⷣбныѧ, къ гала́тѡмъ, зача́ло с҃и: Пре́жде  прише́ствїѧ вѣ́ры: А҆ллилꙋ́їа гла́са. Є҆ѵⷢ҇лїе ма́рка,  зача́ло м҃з: Поѧ́тъ і҆и҃съ ѻ҆бана́десѧть: И҆ прпⷣбныѧ,  лꙋкѝ, зача́ло л҃г: Молѧ́ше і҆и҃са нѣ́кїй ѿ фарїсє́й:  Прича́стенъ: Хвали́те гдⷭ҇а: Дрꙋгі́й: Въ па́мѧть вѣ́чнꙋю:  На трапе́зѣ же оу҆чрежда́емсѧ, ꙗ҆́коже и҆ въ пре́жднихъ  недѣ́лѧхъ. 
Въ тꙋ́же недѣ́лю на вече́рни. 
По ѻ҆бы́чаю пре́жднихъ недѣ́ль. та́же вхо́дъ, и҆  прокі́менъ вели́кїй, гла́съ и҃: Да́лъ є҆сѝ достоѧ́нїе: со  стїхѝ є҆гѡ̀, и҆ прѡ́чаѧ ꙗ҆́кѡ ѻ҆бы́чно. 
Въ пѧто́къ ва́їй на оу҆́трени. 
А҆ллилꙋ́їа, и҆ трⷪ҇чны гла́са, и҆ ѻ҆бы́чное  стїхосло́вїе: и҆ про́чее возслѣ́дованїе, ꙗ҆́коже  пред̾ꙋказа́сѧ. На стїхо́внѣ трїѡ́ди самогла́сенъ днѐ,  гла́съ а҃: Презрѣ́вши дꙋшѐ моѧ̀: два́жды, и҆ мч҃нченъ.  Сла́ва, гла́съ и҃: Дꙋшеполе́знꙋю соверши́вше  четыредесѧ́тницꙋ: И҆ ны́нѣ, па́ки то́йже. Та́же: Бла́го  є҆́сть: и҆ ча́съ пе́рвый, по ѻ҆бы́чаю, и҆ ѿпꙋ́стъ. 
(с. ул҃з ѡ҆б.) 
Въ то́йже пѧто́къ ве́чера. 
Стїхосло́вимъ каѳі́смꙋ: Ко гдⷭ҇ꙋ внегда̀ скорбѣ́ти мѝ:  Гдⷭ҇и воззва́хъ, пое́мъ во гла́съ и҃: поста́вимъ стїхѡ́въ  і҃, и҆ пое́мъ самогла́снꙋ стїхи́рꙋ, гла́съ и҃:  Дꙋшеполе́знꙋю соверши́вше четыредесѧ́тницꙋ: два́жды, и҆  мч҃нченъ, и҆ ст҃а́гѡ ла́зарѧ самогла́сны є҃, творѧ́ще ѧ҆̀  з҃, гла́съ ѕ҃: Гдⷭ҇и, ла́заревъ хотѧ̀ гро́бъ ви́дѣти:  Сла́ва, гла́съ и҃: Предста́въ гро́бꙋ ла́заревꙋ: И҆ ны́нѣ,  гла́съ то́йже: Дꙋшеполе́знꙋю соверши́вше четыредесѧ́тницꙋ,  возопїи́мъ: Вхо́дъ, прокі́менъ, и҆ чте́нїе днѐ. [зрѝ] А҆  и҆дѣ́же не бы́ти преждесщ҃е́нной: на Гдⷭ҇и воззва́хъ,  стїхи̑ры на ѕ҃, гла́съ ѕ҃: Гдⷭ҇и, ла́заревъ хотѧ̀ гро́бъ:  Сла́ва, и҆ ны́нѣ, пра́здника, гла́съ и҃: Дꙋшеполе́знꙋю  соверши́вше четыредесѧ́тницꙋ, возопїи́мъ: Та́же, Свѣ́те  ти́хїй: без̾ вхо́да: Прокі́менъ, и҆ чте́нїе днѐ. На  стїхо́внѣ самогла́сенъ: Дꙋшеполе́знꙋю: два́жды, и҆  мч҃нченъ. Припѣ́въ же глаго́лемъ: Къ тебѣ̀ возведо́хъ  ѻ҆́чи моѝ: Сла́ва, и҆ ны́нѣ, гла́съ и҃: Предста́въ гро́бꙋ  ла́заревꙋ: пи́санъ на Гдⷭ҇и воззва́хъ. По Ны́нѣ  ѿпꙋща́еши, трист҃о́е, и҆ по Ѻ҆́ч҃е на́шъ, тропа́рь  пра́здника: Ѻ҆́бщее воскрⷭ҇нїе: Та́же, є҆ктенїа̀: Поми́лꙋй  на́съ бж҃е: и҆ г҃ покло́ны вели̑кїѧ, и҆ мл҃тва: Всест҃а́ѧ  трⷪ҇це: и҆ прѡ́чаѧ по ѻ҆бы́чаю, и҆ ѿпꙋ́стъ, и҆  многолѣ́тны. 
[зрѝ] Вѣ́домо бꙋ́ди: Ꙗ҆́кѡ ѿ дне́сь, нижѐ  мч҃нченъ, нижѐ бг҃оро́диченъ, нижѐ ѻ҆смогла́сникъ  пое́тсѧ, да́же до понедѣ́льника ст҃а́гѡ ѳѡмы̀. Въ то́йже  пѧто́къ повече́рїе глаго́лемъ вели́кое. По а҃-мъ трист҃о́мъ  тропа́рь пра́здника. По в҃-мъ трист҃о́мъ тропарѝ  ѻ҆бы̑чныѧ: Поми́лꙋй (с. ул҃и) на́съ гдⷭ҇и, поми́лꙋй на́съ:  и҆ пое́мъ канѡ́нъ трїѡ́ди, творе́нїе господи́на а҆ндре́а  кри́тскагѡ, гла́съ а҃. По ѳ҃-й пѣ́сни і҆рмо́съ: Сотворѝ  держа́вꙋ: ѻ҆́ба ли̑ка вкꙋ́пѣ. По трист҃о́мъ конда́къ  пра́здника, и҆ ѿпꙋ́стъ ма́лый. 
Въ сꙋббѡ́тꙋ ст҃а́гѡ и҆ првⷣнагѡ ла́зарѧ. 
На полꙋ́нощницѣ, по а҃-мъ трист҃о́мъ, и҆ по Ѻ҆́ч҃е  на́шъ, глаго́лемъ вмѣ́стѡ, Сѐ жени́хъ: Тропа́рь: Ѻ҆́бщее  воскрⷭ҇нїе: По в҃-мъ трист҃о́мъ, и҆ по Ѻ҆́ч҃е на́шъ,  глаго́лемъ конда́къ: Всѣ́хъ ра́дость хрⷭ҇то́съ: Гдⷭ҇и  поми́лꙋй, в҃і. и҆ ѿпꙋ́стъ. Мл҃твы же, Помѧнѝ гдⷭ҇и, не  глаго́лемъ. На оу҆́трени, на Бг҃ъ гдⷭ҇ь: 
Тропа́рь, гла́съ а҃: 
Ѻ҆́бщее воскрⷭ҇нїе пре́жде твоеѧ̀ стрⷭ҇ти оу҆вѣрѧ́ѧ,  и҆з̾ ме́ртвыхъ воздви́глъ є҆сѝ ла́зарѧ хрⷭ҇тѐ бж҃е.  тѣ́мже и҆ мы̀ ꙗ҆́кѡ ѻ҆́троцы побѣ́ды зна́мєнїѧ носѧ́ще,  тебѣ̀ побѣди́телю сме́рти вопїе́мъ: ѡ҆са́нна въ вы́шнихъ,  бл҃гослове́нъ грѧды́й во и҆́мѧ гдⷭ҇не. Три́жды. 
И҆ ѻ҆бы̑чныѧ каѳі̑смы двѣ̀. По а҃-й каѳі́смѣ  сѣда́ленъ, гла́съ а҃: Оу҆ще́дривъ ма́рѳины и҆ марі́ины  сле́зы: Сла́ва, и҆ ны́нѣ, то́йже. и҆ чте́нїе въ є҆ѵⷢ҇лїи  толково́мъ, є҆́же ѿ і҆ѡа́нна, є҆мꙋ́же нача́ло: Гдⷭ҇ꙋ  на́шемꙋ і҆и҃сꙋ хрⷭ҇тꙋ̀: По в҃-й каѳі́смѣ пое́мъ тропарѝ  воскрⷭ҇ны: А҆́гг҃льскїй собо́ръ: и҆ по ни́хъ є҆ктенїа̀, и҆  сѣда́ленъ, гла́съ є҃: И҆сто́чникъ премꙋ́дрости: Сла́ва, и҆  ны́нѣ, то́йже, и҆ чте́нїе тогѡ́же сло́ва. Та́же глаго́лемъ:  Воскрⷭ҇нїе хрⷭ҇то́во: ѱало́мъ н҃. и҆ прѡ́чаѧ по ѻ҆бы́чаю.  Канѡ́ны два̀, до ѕ҃-ѧ пѣ́сни, (с. ул҃и ѡ҆б.) творе́нїе  господи́на ѳеофа́на: ѿѻнꙋ́дꙋже начина́емъ  четверопѣ́снецъ. Пе́рвый канѡ́нъ со і҆рмосо́мъ на и҃:  дрꙋгі́й на ѕ҃, гла́съ и҃. Пѣ́снь а҃, і҆рмо́съ: Пои́мъ  гдⷭ҇еви: Дрꙋгі́й канѡ́нъ, творе́нїе і҆ѡа́нна мона́ха, гла́съ  то́йже, і҆рмо́съ: Во́дꙋ проше́дъ: Припѣ́вы пѣ́сней: Пои́мъ  гдⷭ҇еви: та́кожде и҆ въ недѣ́лю ва́їй. Катава́сїа: Во́дꙋ  проше́дъ: По г҃-й пѣ́сни сѣда́ленъ пра́здника, гла́съ д҃.  Подо́бенъ: Оу҆диви́сѧ: Вкꙋ́пѣ предста́стѣ: Сла́ва, и҆  ны́нѣ, гла́съ и҃. Подо́бенъ: Премꙋ́дрости: Провѣ́дый  всѧ́чєскаѧ: и҆ чте́нїе. Ѿ ѕ҃-ѧ же пѣ́сни пое́мъ  четверопѣ́снецъ, творе́нїе господи́на космы̀: і҆рмо́съ по  два́жды, тропарѝ на ѕ҃. И҆ кѵ́ръ і҆ѡа́нна, гла́съ то́йже,  на ѕ҃. Катава́сїа: Ѡ҆чи́сти мѧ̀ сп҃се: По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Всѣ́хъ ра́дость хрⷭ҇то́съ, и҆́стина, свѣ́тъ, живо́тъ,  и҆ мі́ра воскрⷭ҇нїе сꙋ́щымъ на землѝ ꙗ҆ви́сѧ, свое́ю  бл҃гостїю, и҆ бы́сть ѡ҆́бразъ воскрⷭ҇нїѧ, всѣ̑мъ подаѧ̀  бж҃е́ственное ѡ҆ставле́нїе. 
[зрѝ] И҆ і҆́косъ, и҆ чте́мъ сѷнаѯа́рїй. На ѳ҃-й  пѣ́сни, Чⷭ҇тнѣ́йшаѧ не стїхосло́витсѧ, ѿ сегѡ̀ днѐ, и҆  въ про́чыѧ дни̑, и҆ до но́выѧ недѣ́ли: по і҆рмо́съ, и҆  послѣдѝ катава́сїа: Вои́стиннꙋ бцⷣꙋ: Та́же, на гла́съ а҃:  Ст҃ъ гдⷭ҇ь бг҃ъ на́шъ. три́жды. Свѣти́ленъ трїѡ́ди:  Сло́вомъ твои́мъ: два́жды. Сла́ва, и҆ ны́нѣ: Ла́заремъ тѧ̀  хрⷭ҇то́съ: На хвали́техъ стїхи̑ры на и҃, гла́съ а҃,  самогла́сны: Воскрⷭ҇нїе и҆ жи́знь человѣ́кѡмъ: Глаго́лемъ  же и҆ припѣ́вы: Воскрⷭ҇нѝ гдⷭ҇и бж҃е мо́й: и҆ И҆сповѣ́мсѧ  тебѣ̀ гдⷭ҇и, всѣ́мъ се́рдцемъ мои́мъ: Сла́ва, гла́съ в҃:  Ве́лїе и҆ пресла́вное чꙋ́до: И҆ ны́нѣ: Пребл҃гослове́нна  є҆сѝ: Славосло́вїе вели́кое. По трист҃о́мъ тропа́рь  пра́здника. Є҆ктєнїѝ, и҆ ѿпꙋ́стъ, и҆ ча́съ а҃. Тропа́рь  и҆ конда́къ пра́здника. На лїтꙋргі́и бл҃жє́нна, пѣ́снь (с.  ул҃ѳ) г҃-ѧ и҆ ѕ҃-ѧ, на и҃. По вхо́дѣ тропа́рь пра́здника:  Сла́ва, и҆ ны́нѣ, конда́къ. Вмѣ́стѡ же трист҃а́гѡ, пое́мъ:  Є҆ли́цы во хрⷭ҇та̀ крⷭ҇ти́тесѧ: Прокі́менъ, гла́съ г҃:  Гдⷭ҇ь просвѣще́нїе моѐ и҆ сп҃си́тель мо́й, когѡ̀  оу҆бою́сѧ; Сті́хъ: Гдⷭ҇ь защи́титель живота̀ моегѡ̀:  А҆по́столъ ко є҆вре́ємъ, зача́ло тл҃г, ѿ полꙋ̀: Црⷭ҇твїе  непоколеби́мо прїе́млюще: А҆ллилꙋ́їа, гла́съ є҃: Гдⷭ҇ь  воцр҃и́сѧ, въ лѣ́потꙋ ѡ҆блече́сѧ. Сті́хъ: И҆́бо оу҆твердѝ  вселе́ннꙋю: Є҆ѵⷢ҇лїе і҆ѡа́нна, зача́ло л҃ѳ: Бѣ̀ нѣ́кто  болѧ̀ ла́зарь ѿ виѳа́нїи: Прича́стенъ: И҆з̾ оу҆́стъ  младе́нєцъ и҆ ссꙋ́щихъ соверши́лъ є҆сѝ хвалꙋ̀. На  трапе́зѣ оу҆чрежда́емсѧ варе́нїемъ со є҆ле́емъ. А҆́ще же  и҆ и҆крꙋ̀ и҆́мамы, да да́стсѧ коемꙋ́ждо бра́тꙋ по трѝ  ѻ҆́нгїи: и҆ вїно̀ пїе́мъ. 
[зрѝ] Подоба́етъ вѣ́дати, А҆́ще хра́мъ првⷣнагѡ  ла́зарѧ, по ѻ҆бы́чныхъ каѳі́смахъ полѷеле́й. Велича́нїе  ст҃и́тельское, и҆ ѱало́мъ: Оу҆слы́шите сїѧ̑ всѝ  ꙗ҆зы́цы: Та́же сѣда́льны, ꙗ҆̀же по г҃-й пѣ́сни. и҆  житїѐ ст҃а́гѡ ла́зарѧ, ѿ нїки́фора ѯанѳопꙋ́ла  напи́сано. А҆нтїфѡ́нъ а҃-й д҃-гѡ гла́са. Прокі́менъ: Чⷭ҇тна̀  пред̾ гдⷭ҇емъ сме́рть: Сті́хъ: Что̀ возда́мъ: Всѧ́кое  дыха́нїе: Є҆ѵⷢ҇лїе ѿ і҆ѡа́нна, зача́ло л҃ѕ: А҆́зъ є҆́смь  две́рь: ѱало́мъ н҃. Стїхи́ра, гла́съ ѕ҃: Гдⷭ҇и, гла́съ  тво́й разрꙋшѝ: Канѡ́ны в҃, на д҃і: Катава́сїа в҃-гѡ  канѡ́на. По г҃-й пѣ́сни, сѣда́ленъ пра́здника. По ѕ҃-й  пѣ́сни, конда́къ: Всѣ́хъ ра́дость: И҆ і҆́косъ, и҆ про́чее  послѣ́дованїе ꙗ҆́коже оу҆каза́сѧ. 
(с. ул҃ѳ ѡ҆б.) 
Въ сꙋббѡ́тꙋ ва́їй ве́чера. 
На ма́лѣй вече́рни, на Гдⷭ҇и воззва́хъ, пое́мъ стїхи̑ры  пра́здника, на д҃, гла́съ ѕ҃. Подо́бенъ, Тридне́венъ: Ѿ  неѕло́бивыхъ младе́нєцъ хрⷭ҇тѐ: Сла́ва, и҆ ны́нѣ,  подо́бенъ то́йже: На плеща́хъ херꙋві́мскихъ: На стїхо́внѣ  стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Свѣтли́сѧ сїѡ́не: съ припѣ́вы пра́здника.  Сла́ва, и҆ ны́нѣ, гла́съ и҆ подо́бенъ то́йже: Пою̀ твоѐ  стра́шное: Тропа́рь, гла́съ а҃: Ѻ҆́бщее воскрⷭ҇нїе: 
Сла́ва, и҆ ны́нѣ, гла́съ д҃: 
Спогре́бшесѧ тебѣ̀ кр҃ще́нїемъ хрⷭ҇тѐ бж҃е на́шъ,  безсме́ртныѧ жи́зни сподо́бихомсѧ воскрⷭ҇нїемъ твои́мъ, и҆  воспѣва́юще зове́мъ: ѡ҆са́нна въ вы́шнихъ, бл҃гослове́нъ  грѧды́й во и҆́мѧ гдⷭ҇не. 
Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  по предначина́тельномъ ѱалмѣ̀: Бл҃же́нъ мꙋ́жъ, каѳі́сма  всѧ̀. Гдⷭ҇и воззва́хъ пое́мъ во гла́съ ѕ҃. поста́вимъ  стїхѡ́въ і҃: и҆ пое́мъ стїхи̑ры самогла́сны є҃,  повторѧ́юще ѧ҆̀, гла́съ ѕ҃: Дне́сь бл҃года́ть ст҃а́гѡ дх҃а:  Сла́ва, стїхи́рꙋ а҃-ю: Дне́сь бл҃года́ть ст҃а́гѡ дх҃а: И҆  ны́нѣ, па́ки тꙋ́южде. Та́же вхо́дъ: Свѣ́те ти́хїй:  Прокі́менъ: гдⷭ҇ь воцр҃и́сѧ: со стїхѝ. Та́же, чтє́нїѧ г҃,  пра́здника: а҃-е, Бытїѧ̀: Призва̀ і҆а́кѡвъ сн҃ы своѧ̑: в҃-е,  Прⷪ҇ро́чества софо́нїева: Та́кѡ глаго́летъ гдⷭ҇ь: ра́дꙋйсѧ  ѕѣлѡ̀ дщѝ сїѡ́нова: г҃-е, Прⷪ҇ро́чества заха́рїина: Та́кѡ  глаго́летъ гдⷭ҇ь: ра́дꙋйсѧ ѕѣлѡ̀ дщѝ сїѡ́нѧ. На лїті́и  самогла́сны стїхи̑ры, гла́съ а҃: Всест҃ы́й дх҃ъ: Сла́ва, и҆  ны́нѣ, гла́съ г҃: Пре́жде шестѝ дне́й бытїѧ̀ па́схи: и҆  ѻ҆бы̑чныѧ мл҃твы. На стїхо́внѣ стїхи̑ры самогла́сны, (с.  у҃м) гла́съ и҃: Ра́дꙋйсѧ и҆ весели́сѧ гра́де сїѡ́не: съ  припѣ́вы предпи́санными на ма́лѣй вече́рни. Сла́ва, гла́съ  ѕ҃. Дне́сь бл҃года́ть ст҃а́гѡ дх҃а: И҆ ны́нѣ, па́ки то́йже.  На бл҃гослове́нїи хлѣ́бѡвъ тропа́рь пра́здника, гла́съ а҃:  Ѻ҆́бщее воскрⷭ҇нїе, два́жды. и҆ гла́съ д҃: Спогре́бшесѧ  тебѣ̀: є҆ди́ножды. И҆ Бꙋ́ди и҆́мѧ гдⷭ҇не, три́жды: и҆  ѱало́мъ: Бл҃гословлю̀ гдⷭ҇а: и҆ предложи́тсѧ чте́нїе,  сло́во торже́ственное пра́здника. На оу҆́трени, на Бг҃ъ  гдⷭ҇ь, тропа́рь, гла́съ а҃: Ѻ҆́бщее воскрⷭ҇нїе: два́жды.  Сла́ва, и҆ ны́нѣ, гла́съ д҃: Спогре́бшесѧ тебѣ̀: и҆  ѻ҆бы̑чныѧ каѳі̑смы. По а҃-й каѳі́смѣ сѣда́ленъ, гла́съ  д҃. Подо́бенъ: Оу҆диви́сѧ і҆ѡ́сифъ: Съ вѣ́твьми оу҆́мнѡ:  Сла́ва, и҆ ны́нѣ, гла́съ то́йже. Подо́бенъ: Ꙗ҆ви́лсѧ  є҆сѝ: Четверодне́вна ла́зарѧ: и҆ чте́нїе во є҆ѵⷢ҇лїи  толково́мъ і҆ѡа́нна златоꙋ́стагѡ. По в҃-й каѳі́смѣ  сѣда́ленъ, гла́съ д҃. Подо́бенъ: Оу҆диви́сѧ: Над̾  дрꙋ́гомъ твои́мъ хрⷭ҇тѐ, Сла́ва, и҆ ны́нѣ, гла́съ а҃.  Подо́бенъ: Ка́мени запеча́танꙋ: Восхвали́те согла́снѡ: и҆  чте́нїе тогѡ́же сло́ва. Та́же полѷеле́и пра́здника,  сѣда́ленъ, гла́съ и҃. Подо́бенъ: Повелѣ́нное: На  прⷭ҇то́лѣ херꙋві́мстѣмъ: Сла́ва, и҆ ны́нѣ, то́йже. и҆  чте́мъ пра́здникꙋ сло́во ст҃а́гѡ кѵ́ръ а҆ндре́а кри́тскагѡ.  Степє́нна, а҃ а҆нтїфѡ́нъ д҃-гѡ гла́са. Прокі́менъ  пра́здника, гла́съ д҃: И҆з̾ оу҆́стъ младе́нєцъ: Сті́хъ:  Гдⷭ҇и гдⷭ҇ь на́шъ: Всѧ́кое дыха́нїе: Є҆ѵⷢ҇лїе матѳе́а,  зача́ло п҃г: Є҆гда̀ прибли́жисѧ і҆и҃съ во і҆ерⷭ҇ли́мъ:  Воскрⷭ҇нїе хрⷭ҇то́во, не глаго́лемъ: но а҆́бїе глаго́лемъ  ѱало́мъ н҃. Та́же і҆ере́й взе́мъ кади́ло, кади́тъ  крⷭ҇тоѡбра́знѡ, глаго́лѧ мл҃твꙋ на бл҃гослове́нїе ва́їй.  Дїа́конъ: Гдⷭ҇ꙋ помо́лимсѧ. Ли́къ: Гдⷭ҇и поми́лꙋй. Гдⷭ҇и  бж҃е на́шъ, сѣдѧ́й на херꙋві́мѣхъ: Є҆гда́ же цѣлꙋ́ютъ  бра́тїѧ ст҃о́е є҆ѵⷢ҇лїе, приходѧ́ще покланѧ́ютсѧ и҆гꙋ́менꙋ,  и҆ ѿ рꙋкꙋ̀ є҆гѡ̀ взе́млютъ ва̑їа со свѣща́ми. (с. у҃м  ѡ҆б.) Та́же вмѣ́стѡ, Мл҃твами: Сла́ва, гла́съ в҃: Дне́сь  хрⷭ҇то́съ: И҆ ны́нѣ, па́ки то́йже. Поми́лꙋй мѧ̀ бж҃е:  Посе́мъ пое́мъ стїхи́рꙋ, гла́съ ѕ҃: Дне́сь бл҃года́ть  ст҃а́гѡ дх҃а: И҆ мл҃тва: Сп҃сѝ бж҃е лю́ди твоѧ̑: Гдⷭ҇и  поми́лꙋй, в҃і. И҆ по возгла́сѣ, Канѡ́нъ, гла́съ д҃,  творе́нїе кѵ́ръ космы̀. і҆рмо́съ по два́жды: тропарѝ на  в҃і. Катава́сїа, і҆рмо́съ тогѡ́же канѡ́на ѻ҆́ба ли̑ка  вкꙋ́пѣ. По г҃-й пѣ́сни ѵ҆пакоѝ, гла́съ ѕ҃: Съ вѣ́твьми  воспѣ́вше: и҆ чте́нїе пра́здника. По ѕ҃-й пѣ́сни, 
Конда́къ, гла́съ ѕ҃: 
На прⷭ҇то́лѣ на нб҃сѝ, на жребѧ́ти на землѝ носи́мый  хрⷭ҇тѐ бж҃е, а҆́гг҃лѡвъ хвале́нїе, и҆ дѣте́й воспѣва́нїе  прїѧ́лъ є҆сѝ, зовꙋ́щихъ тѝ: бл҃гослове́нъ є҆сѝ грѧды́й  а҆да́ма воззва́ти. 
И҆ і҆́косъ, и҆ чте́мъ сѷнаѯа́рїй. На ѳ҃-й пѣ́сни  Чⷭ҇тнѣ́йшꙋю не пое́мъ, но і҆рмо́съ: Бг҃ъ гдⷭ҇ь: По ѳ҃-й  пѣ́сни свѣти́льна не глаго́лемъ: но а҆́бїе: Ст҃ъ гдⷭ҇ь  бг҃ъ на́шъ, три́жды, во гла́съ д҃. На Хвали́техъ поста́вимъ  стїхѡ́въ ѕ҃: и҆ пое́мъ стїхи̑ры самогла́сны, д҃: повторѧ́юще  двѣ̀, гла́съ д҃: Мно́жество наро́да гдⷭ҇и: Сла́ва, и҆  ны́нѣ, гла́съ ѕ҃: Пре́жде шестѝ дне́й па́схи: Славосло́вїе  вели́кое. По трист҃о́мъ тропа́рь: Ѻ҆́бщее воскрⷭ҇нїе:  Є҆ктєнїѝ, и҆ ѿпꙋ́стъ, и҆ поꙋче́нїе стꙋді́тово, и҆ ча́съ  а҃. На а҃-мъ часѣ̀ тропа́рь: Ѻ҆́бщее воскрⷭ҇нїе, Сла́ва,  Спогре́бшесѧ тебѣ̀: И҆ ны́нѣ, бг҃оро́диченъ часѡ́въ: По  трист҃о́мъ конда́къ пра́здника. На прⷭ҇то́лѣ на нб҃сѝ: и҆  прѡ́чаѧ, и҆ соверше́нный ѿпꙋ́стъ. Та́кожде и҆ на про́чихъ  часѣ́хъ. и҆ лїті́а быва́етъ внѣ̀ монастырѧ̀. На лїтꙋргі́и  А҆нтїфѡ́нъ а҃, гла́съ в҃, ѱало́мъ рд҃і: Возлюби́хъ ꙗ҆́кѡ  оу҆слы́шитъ гдⷭ҇ь гла́съ моле́нїѧ моегѡ̀. Припѣ́въ:  Мл҃твами бцⷣы, сп҃се сп҃сѝ на́съ. Сті́хъ в҃: Ꙗ҆́кѡ  приклонѝ оу҆́хо своѐ мнѣ̀: Мл҃твами бцⷣы: (с. ум҃а)  Сті́хъ г҃: Ѡ҆б̾ѧ́ша мѧ̀ болѣ̑зни смє́ртныѧ: Мл҃твами  бцⷣы: Сті́хъ д҃: Ско́рбь и҆ болѣ́знь ѡ҆брѣто́хъ: Мл҃твами  бцⷣы: Сла́ва, и҆ ны́нѣ: Мл҃твами бцⷣы: А҆нтїфѡ́нъ в҃,  ѱало́мъ рє҃і: Вѣ́ровахъ, тѣ́мже возглаго́лахъ, а҆́зъ  же смири́хсѧ ѕѣлѡ̀. Сп҃си́ ны сн҃е бж҃їй, возсѣ́дый на  жребѧ̀ пою́щыѧ тѝ: а҆ллилꙋ́їа. Сті́хъ в҃: Что̀ возда́мъ  гдⷭ҇еви ѡ҆ всѣ́хъ: Сп҃си́ ны сн҃е бж҃їй: Сті́хъ г҃: Ча́шꙋ  сп҃се́нїѧ прїимꙋ̀: Сп҃си́ ны сн҃е бж҃їй: Сті́хъ д҃: Мл҃твы  моѧ̑ гдⷭ҇еви возда́мъ: Сп҃си́ ны сн҃е бж҃їй: Сла́ва, и҆  ны́нѣ: Є҆диноро́дный сн҃е: А҆нтїфѡ́нъ г҃, ѱало́мъ рз҃і:  И҆сповѣ́дайтесѧ гдⷭ҇еви, ꙗ҆́кѡ бл҃гъ, ꙗ҆́кѡ въ вѣ́къ  млⷭ҇ть є҆гѡ̀. Тропа́рь: Ѻ҆́бщее воскрⷭ҇нїе: Сті́хъ в҃: Да  рече́тъ оу҆́бѡ до́мъ і҆и҃левъ: Ѻ҆́бщее воскрⷭ҇нїе: Сті́хъ  г҃: Да рече́тъ оу҆́бѡ до́мъ а҆арѡ́нь: Ѻ҆́бщее воскрⷭ҇нїе:  Сті́хъ д҃: Да рекꙋ́тъ оу҆́бѡ всѝ боѧ́щїисѧ гдⷭ҇а: Ѻ҆́бщее  воскрⷭ҇нїе: Вхо́дъ: Бл҃гослове́нъ грѧды́й во и҆́мѧ гдⷭ҇не:  бл҃гослови́хомъ вы̀ и҆з̾ до́мꙋ гдⷭ҇нѧ, бг҃ъ гдⷭ҇ь, и҆  ꙗ҆ви́сѧ на́мъ. Тропа́рь: Ѻ҆́бщее воскрⷭ҇нїе: Сла́ва:  Спогре́бшесѧ тебѣ̀ кр҃ще́нїемъ: И҆ ны́нѣ, конда́къ: На  прⷭ҇то́лѣ на нб҃сѝ: Та́же трист҃о́е. Прокі́менъ а҆пⷭ҇ла,  гла́съ д҃: Бл҃гослове́нъ грѧды́й во и҆́мѧ гдⷭ҇не: Сті́хъ:  И҆сповѣ́дайтесѧ гдⷭ҇еви, ꙗ҆́кѡ бл҃гъ: А҆по́столъ къ  фїлїпписі́ємъ, зача́ло см҃з: Ра́дꙋйтесѧ всегда̀ ѡ҆ гдⷭ҇ѣ:  А҆ллилꙋ́їа, гла́съ а҃: Воспо́йте гдⷭ҇еви пѣ́снь но́вꙋ:  Сті́хъ: Ви́дѣша всѝ концы̀ землѝ: Є҆ѵⷢ҇лїе і҆ѡа́нна,  зача́ло м҃а: Пре́жде шестѝ дне́й па́схи прїи́де і҆и҃съ въ  виѳа́нїю: Прича́стенъ: Бл҃гослове́нъ грѧды́й во и҆́мѧ  гдⷭ҇не, бг҃ъ гдⷭ҇ь, и҆ ꙗ҆ви́сѧ на́мъ. И҆ быва́етъ лїтꙋргі́а  златоꙋ́стова. На трапе́зѣ оу҆тѣше́нїе, ꙗ҆ди́мъ ры́бы, и҆  вїно̀ пїе́мъ бл҃годарѧ́ще бг҃а. 
(с. ум҃а ѡ҆б.) 
Въ недѣ́лю ва́їй ве́чера. 
На Гдⷭ҇и воззва́хъ, поста́вимъ стїхѡ́въ ѕ҃: и҆ пое́мъ  стїхи̑ры самогла́сны г҃, повторѧ́юще ѧ҆̀, гла́съ и҃:  Ра́дꙋйсѧ и҆ весели́сѧ гра́де сїѡ́не: Сла́ва, гла́съ то́йже:  пе́рвꙋю стїхи́рꙋ: Ра́дꙋйсѧ и҆ весели́сѧ: И҆ ны́нѣ, На  херꙋві́мѣхъ носи́мый: Вхо́дъ, прокі́менъ днѐ: Сѐ ны́нѣ  бл҃гослови́те гдⷭ҇а: Та́же, Сподо́би гдⷭ҇и: и҆ мета̑нїѧ г҃.  Є҆ктенїа̀: И҆спо́лнимъ вече́рнюю: На стїхо́внѣ стїхи̑ры  самогла́сны г҃: гла́съ в҃: Ѿ вѣ́твїй и҆ ва́їй: Припѣ́въ:  Воспо́йте гдⷭ҇еви пѣ́снь но́вꙋ: гла́съ г҃, Стра́шно є҆́же  впа́сти: Припѣ́въ: Ви́дѣша всѝ концы̀ землѝ: гла́съ з҃,  Со́нмице лꙋка́ваѧ: Сла́ва, стїхи́рꙋ а҃-ю, гла́съ в҃: Ѿ  вѣ́твїй и҆ ва́їй: И҆ ны́нѣ, гла́съ г҃: Стра́шно є҆́же  впа́сти: По Ны́нѣ ѿпꙋща́еши, и҆ по трист҃о́мъ тропа́рь:  Бцⷣе дв҃о ра́дꙋйсѧ, и҆ прѡ́чаѧ съ покло́ны, ꙗ҆́коже и҆ въ  прє́жнїѧ недѣ̑ли оу҆каза́сѧ. и҆ ѿпꙋ́стъ. [зрѝ]  Вѣ́стно бꙋ́ди, ꙗ҆́кѡ, Бцⷣе дв҃о, и҆ прѡ́чаѧ, со  сладкопѣ́нїемъ пою́тсѧ во всѧ̑ недѣ̑ли ст҃ы́ѧ м҃-цы,  та́кожде и҆ въ настоѧ́щꙋю. [зрѝ] Въ про́чыѧ же дни̑  вели́кїѧ сеѧ̀ седми́цы, поско́рꙋ глаго́лютсѧ. Повече́рїе же  глаго́лемъ ма́лое по ѻ҆бы́чаю, ꙗ҆́коже оу҆каза́сѧ  пре́жде: то́чїю на повече́рїи пое́мъ трипѣ́снецъ, гла́съ  и҃, вели́кагѡ понедѣ́льника, творе́нїе кѵ́ръ а҆ндре́а  кри́тскагѡ: і҆рмосы̀ по два́жды, тропарѝ коли́кѡ и҆́хъ  є҆́сть, и҆ послѣдѝ і҆рмо́съ, ѻ҆́ба ли̑ка вкꙋ́пѣ. По  трист҃о́мъ конда́къ трїѡ́ди, І҆а́кѡвъ рыда́ше: и҆ про́чее  пое́мъ всѐ, ꙗ҆́коже оу҆каза́сѧ въ пре́жнихъ недѣ́лѧхъ.  [зрѝ] Вѣ́домо бꙋ́ди, ка́кѡ глаго́лати ѱалти́рь въ сїю̀  ст҃ꙋ́ю вели́кꙋю седми́цꙋ: Предписа́сѧ во главѣ̀ з҃і на  рѧдꙋ̀, ли́стъ л҃в ѡ҆б. 
(с. ум҃в) 
Во ст҃ы́й и҆ вели́кїй понедѣ́льникъ на оу҆́трени. 
По шестоѱа́лмїи пое́мъ А҆ллилꙋ́їа, во гла́съ и҃, со  ѻ҆бы́чными стїхѝ. 
Тропа́рь, гла́съ то́йже: 
Сѐ жени́хъ грѧде́тъ въ полꙋ́нощи, и҆ бл҃же́нъ ра́бъ,  є҆го́же ѡ҆брѧ́щетъ бдѧ́ща. недосто́инъ же па́ки, є҆го́же  ѡ҆брѧ́щетъ оу҆ныва́юща. блюдѝ оу҆̀бо дꙋшѐ моѧ̀, не  сно́мъ ѡ҆тѧготи́сѧ, да не сме́рти предана̀ бꙋ́деши, и҆  црⷭ҇твїѧ внѣ̀ затвори́шисѧ. но воспрѧнѝ зовꙋ́щи: ст҃ъ,  ст҃ъ, ст҃ъ є҆сѝ бж҃е, бцⷣею поми́лꙋй на́съ. Три́жды  пое́мъ велегла́снѡ. 
Та́же ѻ҆бы̑чныѧ каѳі̑смы, съ мета́нїи. и҆ сѣда́льны  трїѡ́ди днѐ, и҆ чтє́нїѧ г҃, въ толкова́нїи златоꙋ́стагѡ,  є҆́же ѿ матѳе́а, є҆ѵⷢ҇лїе. Посе́мъ, И҆ ѡ҆ сподо́битисѧ  на́мъ: Є҆ѵⷢ҇лїе матѳе́а, зача́ло п҃д: Возвра́щьсѧ і҆и҃съ во  гра́дъ, взалка̀: без̾ престꙋ́пки. Коне́цъ, въ зача́лѣ п҃и- мъ: И҆ да́стсѧ ꙗ҆зы́кꙋ творѧ́щемꙋ плоды̀ є҆гѡ̀. Та́же  ѱало́мъ н҃. и҆ ѻ҆бы́чнаѧ мл҃тва: Сп҃сѝ бж҃е лю́ди твоѧ̑:  и҆ пое́мъ трїѡ́ди трипѣ́снецъ: гла́съ в҃, творе́нїе кѵ́ръ  космы̀, і҆рмо́съ по два́жды, тропарѝ на в҃і. Припѣ́въ:  Сла́ва тебѣ̀ бж҃е на́шъ, сла́ва тебѣ̀. Во всю̀ сїю̀  седми́цꙋ. послѣдѝ і҆рмо́съ, ѻ҆́ба ли̑ка вкꙋ́пѣ. По а҃-й  пѣ́сни є҆ктенїа̀ ма́лаѧ, та́же, 
Конда́къ, гла́съ и҃. Подо́бенъ: Ꙗ҆́кѡ нача́тки: 
І҆а́кѡвъ рыда́ше і҆ѡ́сифа лише́нїѧ, и҆ до́блїй сѣдѧ́ше  на колесни́цѣ, ꙗ҆́кѡ ца́рь почита́емь: є҆гѵ́птѧныни бо  тогда̀ сластє́мъ не порабо́тавъ, возпрославлѧ́шесѧ ѿ  вѣ́дꙋщагѡ человѣ́чєскаѧ сердца̀, и҆ посыла́ющагѡ вѣне́цъ  нетлѣ́нный. 
(с. ум҃в ѡ҆б.) 
И҆ і҆́косъ, и҆ чте́мъ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ, но і҆рмо́съ, кі́йждо ли́къ. И҆  послѣдѝ то́йже і҆рмо́съ пое́мъ ѻ҆́ба ли̑ка вкꙋ́пѣ: и҆  покло́нъ. Свѣти́ленъ самогла́сенъ, глаго́летсѧ три́жды.  Черто́гъ тво́й ви́ждꙋ: Пое́тсѧ же пе́рвѣе посредѣ̀ цр҃кве  канѡна́рхомъ є҆ди́ножды. Та́же: Сла́ва, на кли́росъ: И҆  ны́нѣ, на дрꙋгі́й. и҆ та́кѡ глаго́лемъ во всю̀ седми́цꙋ. На  хвали́техъ, стїхи̑ры самогла́сны днѐ на д҃, гла́съ а҃:  Грѧды́й гдⷭ҇ь къ во́льной стрⷭ҇ти: Сла́ва, и҆ ны́нѣ, гла́съ  є҃: Гдⷭ҇и, грѧды́й къ страда́нїю: На стїхо́внѣ стїхи̑ры,  гла́съ є҃: Гдⷭ҇и къ та́инствꙋ неизглаго́ланномꙋ: со  ѻ҆бы́чными припѣ́вы: Сла́ва, и҆ ны́нѣ, гла́съ и҃: Вторꙋ́ю  є҆́ѵꙋ: Глаго́лютъ же сїѧ̑ припѣ́вы, во вто́рникъ, и҆  сре́дꙋ. Та́же, Бл҃го є҆́сть: и҆ про́чаѧ слꙋ́жба по  ѻ҆бы́чаю съ покло́ны, и҆ ча́съ а҃-й, без̾ каѳі́смы: то́чїю  ѻ҆бы̑чныѧ г҃ ѱалмы̀, и҆ про́чее съ покло́ны. ча́съ же г҃- й, и҆ ѕ҃-й пое́мъ съ каѳі́смами во своѐ вре́мѧ, ꙗ҆́коже  предрече́сѧ. и҆ прѡ́чаѧ. По томꙋ́ же ѡ҆́бразꙋ быва́етъ  слꙋ́жба всѧ̀ во вто́рникъ, и҆ сре́дꙋ. При часѣ̀ г҃-мъ днѐ,  оу҆дарѧ́етъ параекклисїа́рхъ въ би́ло, ꙗ҆́коже є҆́сть  ѻ҆бы́чай, и҆ собра́вшесѧ въ цр҃ковь, пое́мъ г҃-й ча́съ съ  каѳі́смою, и҆ покло́ны. та́же тропа́рь: Гдⷭ҇и, и҆́же  прест҃а́го твоего̀ дх҃а: со стїхѝ ѻ҆бы́чными. и҆ Бцⷣе ты̀  є҆сѝ лоза̀: и҆ а҆́бїе оу҆кра́шенꙋ а҆нало́гїю, полага́етсѧ  на не́мъ верхꙋ̀ ст҃о́е тетроєѵⷢ҇лїе, и҆ лампа́дѣ  возжже́нѣ, и҆ кади́тъ і҆ере́й ѻ҆́крестъ а҆нало́гїа, и҆  ѻ҆лта́рь, и҆ цр҃ковь всю̀, и҆ бра́тїю по чи́нꙋ. Та́же,  глаго́летъ дїа́конъ: И҆ ѡ҆ сподо́битесѧ на́мъ слы́шанїю: и҆  про́чее ѻ҆бы́чнѡ. [зрѝ] Сїѧ̑ глаго́лютсѧ то́чїю къ  нача́лѡмъ є҆ѵⷢ҇лі́стѡвъ: къ нача́лѡмъ же глаго́летъ то́кмѡ:  Премꙋ́дрость, про́сти: и҆ та́кѡ чте́тъ і҆ере́й  тетроєѵⷢ҇лїе, ѡ҆болче́нъ въ фелѡ́нь. Что́мꙋ же (с. ум҃г)  семꙋ̀, стои́мъ всѝ ѿкрове́нными глава́ми, слꙋ́шающе  є҆го̀ со внима́нїемъ. По сконча́нїи же чте́нїй є҆ѵⷢ҇лїа,  чте́мъ сло́во во ст҃о́мъ є҆фре́мѣ ѡ҆ і҆ѡ́сифѣ  прекра́сномъ, и҆ пото́мъ: Гдⷭ҇ь бг҃ъ бл҃гослове́нъ: и҆  трист҃о́е: По Ѻ҆́ч҃е на́шъ, глаго́лемъ конда́къ трїѡ́ди:  І҆а́кѡвъ рыда́ше: Гдⷭ҇и поми́лꙋй, м҃. и҆ мл҃тва: И҆́же на  всѧ́кое вре́мѧ: Гдⷭ҇и поми́лꙋй, три́жды. Сла́ва, и҆ ны́нѣ,  Чⷭ҇тнѣ́йшꙋю херꙋві̑мъ: И҆ покло́ны г҃ вели̑кїѧ съ мл҃твою:  Гдⷭ҇и и҆ влⷣко живота̀ моегѡ̀: и҆ про́чихъ в҃і, и҆  послѣдѝ є҆ди́нъ, ꙗ҆́коже мно́гащи и҆з̾ѧви́сѧ. 
[зрѝ] Вѣ́домо же бꙋ́ди: Ꙗ҆́кѡ є҆ѵⷢ҇лїе ѿ матѳе́а  всѐ чте́тсѧ: подо́бнѣ и҆ ѿ ма́рка, и҆ ѿ лꙋкѝ. Ѿ  і҆ѡа́нна же чте́тсѧ до нача́ла ст҃ы́хъ стрⷭ҇те́й, ꙗ҆́вѣ  ꙗ҆́кѡ до Ны́нѣ просла́висѧ сн҃ъ чл҃вѣ́ческїй: Чте́тсѧ же  та́кѡ въ тре́хъ дне́хъ, си́рѣчь въ понедѣ́льникъ, во  вто́рникъ, въ сре́дꙋ, и҆ соверша́етсѧ въ сре́дꙋ на ѳ҃-мъ  часѣ̀. Быва́ютъ же ѿ лꙋкѝ чтє́нїѧ г҃: прѡ́чаѧ же по  два̀. вкꙋ́пѣ всѣ́хъ чте́нїй де́вѧть, и҆ вѧ́щше ничто́же.  и҆ пое́мъ ча́съ ѕ҃-й: Прїиди́те, поклони́мсѧ: три́жды: и҆  ѻ҆бы̑чныѧ ѱалмы̀ г҃. Каѳі́сма рѧдова́ѧ. та́же тропа́рь:  И҆́же въ шесты́й де́нь же и҆ ча́съ: со стїхѝ ѻ҆бы́чными.  та́же тропа́рь, и҆ прокі́менъ паремїѝ, и҆ прⷪ҇ро́чества, и҆  чте́тсѧ тетроєѵⷢ҇лїе. и҆ чте́нїе во є҆фре́мѣ ѡ҆ і҆ѡ́сифѣ  прекра́сномъ. и҆ а҆́бїе, Ско́рѡ да предварѧ́тъ ны̀:  Трист҃о́е, по Ѻ҆́ч҃е на́шъ, конда́къ. Гдⷭ҇и поми́лꙋй, м҃.  и҆ мл҃тва: И҆́же на всѧ́кое вре́мѧ: и҆ про́чее по ѻ҆бы́чаю,  съ покло́ны всѐ, ꙗ҆́коже и҆ пре́жде. Вкꙋ́пѣ же пое́мъ и҆  ѳ҃-й ча́съ без̾ каѳі́смы. По трїе́хъ ѱалмѣ́хъ глаго́лемъ  тропа́рь: И҆́же въ девѧ́тый ча́съ: со стїхѝ ѻ҆бы́чными: и҆  чте́тсѧ тетроєѵⷢ҇лїе. Посе́мъ чтє́нїѧ во є҆фре́мѣ ѡ҆  і҆ѡ́сифѣ прекра́сномъ. Ѡ҆ста́вшее же чте́мъ (с. ум҃г ѡ҆б.)  на трапе́зѣ. Та́же, Не преда́ждь на́съ до конца̀:  Трист҃о́е, и҆ по Ѻ҆́ч҃е на́шъ, конда́къ трїѡ́ди. Гдⷭ҇и  поми́лꙋй, м҃. И҆ мл҃тва: И҆́же на всѧ́кое вре́мѧ: Гдⷭ҇и  поми́лꙋй, три́жды. Сла́ва, и҆ ны́нѣ: Чⷭ҇тнѣ́йшꙋю  херꙋві̑мъ: и҆ покло́ны г҃ вели̑кїѧ. и҆ глаго́лемъ мл҃твꙋ:  Влⷣко гдⷭ҇и і҆и҃се хрⷭ҇тѐ бж҃е на́шъ: и҆ пое́мъ  бл҃жє́нны: Во црⷭ҇твїи твое́мъ: по ѻ҆бы́чаю. И҆ Помѧнѝ  на́съ гдⷭ҇и: съ покло́ны. Посе́мъ: Ли́къ нбⷭ҇ный: и҆  прѡ́чаѧ. Сла́ва: Ли́къ ст҃ы́хъ а҆́гг҃лъ: И҆ ны́нѣ: Вѣ́рꙋю  во є҆ди́наго бг҃а: Ѡ҆сла́би, ѡ҆ста́ви: Ѻ҆́ч҃е на́шъ:  конда́къ трїѡ́ди є҆ди́нъ. Гдⷭ҇и поми́лꙋй, м҃. Сла́ва, и҆  ны́нѣ: Чⷭ҇тнѣ́йшꙋю херꙋві̑мъ: и҆ покло́ны г҃ вели̑кїѧ, съ  мл҃твою: Гдⷭ҇и и҆ влⷣко: и҆ про́чихъ в҃і. Посе́мъ,  трист҃о́е, и҆ мета̑нїѧ г҃. По Ѻ҆́ч҃е на́шъ, Гдⷭ҇и поми́лꙋй,  в҃і. мл҃тва: Всест҃а́ѧ трⷪ҇це: и҆ ѿпꙋ́стъ по ѻ҆бы́чаю.  Присовокꙋплѧ́емъ же и҆ вече́рню. 
Во ст҃ы́й и҆ вели́кїй понедѣ́льникъ ве́чера: 
По предначина́тельномъ ѱалмѣ̀, Сла́ва, и҆ ны́нѣ,  а҆ллилꙋ́їа, три́жды. та́же, є҆ктенїа̀, и҆ ѻ҆бы́чнаѧ  каѳі́сма: Ко гдⷭ҇ꙋ внегда̀ скорбѣ́ти мѝ: съ мета́нїи.  Гдⷭ҇и воззва́хъ, пое́мъ во гла́съ а҃-й и҆ ста́вимъ стїхѡ́въ  і҃. пое́мъ стїхи̑ры самогла́сны днѐ, гла́съ а҃: Грѧды́й  гдⷭ҇ь къ во́льной стрⷭ҇ти: Сла́ва, и҆ ны́нѣ, гла́съ и҃:  Вторꙋ́ю є҆́ѵꙋ: Вхо́дъ съ є҆ѵⷢ҇лїемъ: Свѣ́те ти́хїй:  прокі́менъ, парємїѝ, и҆ чте́нїе и҆схо́да. и҆ па́ки  прокі́менъ: и҆ чте́нїе і҆́ѡва. Та́же, Да и҆спра́витсѧ мл҃тва  моѧ̀: и҆ посе́мъ є҆ѵⷢ҇лїе матѳе́а, (с. ум҃д) зача́ло ч҃и:  Сѣдѧ́щꙋ і҆и҃сꙋ на горѣ̀ є҆леѡ́нстѣй: и҆ про́чее  послѣ́дованїе преждеѡсщ҃е́нныхъ, ꙗ҆́кѡ ѻ҆бы́чно. Та́кѡ  до́лженствꙋетъ бы́ти въ вели́кїй вто́рникъ и҆ сре́дꙋ. [зрѝ]  А҆́ще же нѣ́сть преждеѡсщ҃е́нныѧ, пое́мъ на Гдⷭ҇и  воззва́хъ, полови́нꙋ ѿ стїхи́ръ на ѕ҃, гла́съ а҃: Грѧды́й  гдⷭ҇ь къ во́льной стрⷭ҇ти: Сла́ва, и҆ ны́нѣ: Гдⷭ҇и, грѧды́й  къ страда́нїю: Вхо́дъ съ є҆ѵⷢ҇лїемъ. Свѣ́те ти́хїй: Та́же,  прокі́менъ, парємїѝ, и҆ чтє́нїѧ днѐ, и҆ є҆ѵⷢ҇лїе.  Посе́мъ: Сподо́би гдⷭ҇и: и҆ є҆ктєнїѝ: И҆спо́лнимъ  вече́рнюю: На стїхо́внѣ стїхи̑ры ѿ тѣ́хже полови́нꙋ,  гла́съ є҃: Гдⷭ҇и совершє́ннѣйшаѧ мꙋ́дрствовати: со  ѻ҆бы́чными припѣ́вы вече́рними. Сла́ва, и҆ ны́нѣ, гла́съ  то́йже: Вторꙋ́ю є҆́ѵꙋ: Та́же, Ны́нѣ ѿпꙋща́еши:  трист҃о́е. и҆ по Ѻ҆́ч҃е на́шъ: Тропа́рь: Бцⷣе дв҃о  ра́дꙋйсѧ: и҆ прѡ́чаѧ по ѻ҆бы́чаю, съ покло́ны. И҆ по  коне́чномъ трист҃о́мъ, и҆ по Ѻ҆́ч҃е на́шъ: Гдⷭ҇и поми́лꙋй  в҃і. та́же, Мл҃тва: Всест҃а́ѧ трⷪ҇це: и҆ Бꙋ́ди и҆́мѧ  гдⷭ҇не: и҆ мета̑нїѧ г҃. ѱало́мъ: Бл҃гословлю̀ гдⷭ҇а: и҆  ѿпꙋ́стъ. Си́це оу҆́бѡ твори́мъ во вто́рникъ ве́чера и҆ въ  сре́дꙋ. [зрѝ] На трапе́зѣ же ꙗ҆ди́мъ сꙋхоѧде́нїе, и҆  си́мъ оу҆довлѧ́емсѧ: И҆ ꙗ҆́коже въ а҃-ю седми́цꙋ ст҃а́гѡ  сегѡ̀ поста̀, си́це и҆ въ сїѧ̑ дни̑. Въ вели́кїй  понедѣ́льникъ, во вто́рникъ и҆ въ сре́дꙋ, пости́тисѧ  подоба́етъ. 
[зрѝ] Вѣ́дати бо подоба́етъ: Ꙗ҆́кѡ и҆ ѕ҃-й вели́кїй  собо́ръ повелѣ̀ сп҃си́тельныѧ стра́сти дни̑ въ постѣ̀ и҆  мл҃твѣ и҆ оу҆миле́нїи се́рдца сотворѧ́ти вѣ̑рнымъ. Въ  полꙋ́нощи же вели́кїѧ сꙋббѡ́ты, ѡ҆ставлѧ́ти по́стъ.  Бж҃е́ствєннымъ є҆ѵⷢ҇лі́стѡмъ, матѳе́ю и҆ лꙋцѣ̀, ѻ҆́вомꙋ  оу҆́бѡ по́здѣ въ сꙋббѡ́тꙋ глаго́ланїемъ: ѻ҆́вомꙋ же  оу҆́тромъ глꙋбо́кимъ ме́длемое на́мъ но́щи написꙋ́ющымъ.  Повече́рїе же глаго́лемъ вели́кое по ѻ҆бы́чаю, съ покло́ны,  и҆ тропарѝ (с. ум҃д ѡ҆б.) ѻ҆бы́чными, на не́мже пое́мъ  трипѣ́снецъ, гла́съ и҃, творе́нїе кѵ́ръ а҆ндре́а  кри́тскагѡ. і҆рмо́съ по два́жды, тропарѝ по предпи́санномꙋ:  послѣдѝ і҆рмо́съ ѻ҆́ба ли̑ка вкꙋ́пѣ. По трист҃о́мъ  конда́къ трїѡ́ди, и҆ по не́мъ тропа́рь: Гдⷭ҇и си́лъ съ на́ми  бꙋ́ди: и҆ про́чее по ѻ҆бы́чаю, съ покло́ны, и҆ ѿпꙋ́стъ:  Влⷣко многомлⷭ҇тиве: Си́це же твори́мъ въ вели́кїй  понедѣ́льникъ ве́чера, и҆ во вто́рникъ къ средѣ̀. 
Во ст҃ы́й и҆ вели́кїй вто́рникъ: 
На оу҆́трени, по шестоѱа́лмїи пое́мъ А҆ллилꙋ́їа, во  гла́съ и҃. и҆ тропа́рь, гла́съ то́йже: Сѐ жени́хъ грѧде́тъ:  три́жды, велегла́снѡ и҆ ти́хѡ. та́же ѻ҆бы̑чныѧ каѳі̑смы,  г҃: и҆ сѣда́льны трїѡ́ди, и҆ чте́нїе въ толкова́нїи  златоꙋ́стагѡ, є҆́же ѿ матѳе́а є҆ѵⷢ҇лїа, сло́во днѐ  тогѡ̀, и҆ по чте́нїи є҆ѵⷢ҇лїе матѳе́а, зача́ло ч҃: Совѣ́тъ  прїе́мше всѝ фарїсе́є на і҆и҃са: без̾ престꙋ́пки. Коне́цъ  въ зача́лѣ ч҃ѕ-мъ: Бл҃гослове́нъ грѧды́й во и҆́мѧ гдⷭ҇не.  Та́же ѱало́мъ н҃. и҆ мл҃тва. Сп҃сѝ бж҃е лю́ди твоѧ̑,  Гдⷭ҇и поми́лꙋй, в҃і. Посе́мъ є҆ктенїа̀ ма́лаѧ. Та́же, 
Конда́къ, гла́съ и҃. Подо́бенъ: Вы́шнихъ и҆щѧ̀: 
Ча́съ дꙋшѐ конца̀ помы́сливши, и҆ посѣче́нїѧ  смоко́вницы оу҆боѧ́вшисѧ, да́нный тебѣ̀ тала́нтъ  трꙋдолю́бнѡ дѣ́лай ѻ҆каѧ́ннаѧ, бо́дрствꙋющи и҆ зовꙋ́щи: да  не пребꙋ́демъ внѣ̀ черто́га хрⷭ҇то́ва. 
И҆ і҆́косъ, и҆ чте́мъ сѷнаѯа́рїй. Та́же, пое́мъ  двоепѣ́снецъ, творе́нїе кѵ́ръ космы̀, гла́съ в҃. і҆рмо́съ  по (с. ум҃є) два́жды. тропарѝ на в҃і. Послѣди́ же  і҆рмо́съ ѻ҆́ба ли̑ка вкꙋ́пѣ. На ѳ҃-й пѣ́сни, Чⷭ҇тнѣ́йшꙋю  не пое́мъ, но а҆́бїе і҆рмо́съ, кі́йждо ли́къ, и҆ послѣдѝ  то́йже, ѻ҆́ба ли̑ка вкꙋ́пѣ, и҆ покло́нъ. Свѣти́ленъ,  три́жды: Черто́гъ тво́й ви́ждꙋ: На хвали́техъ, стїхи̑ры  самогла́сны на д҃, гла́съ а҃: Во свѣ́тлостехъ ст҃ы́хъ  твои́хъ: Сла́ва, и҆ ны́нѣ, гла́съ д҃: Скры́вшагѡ тала́нтъ:  На стїхо́внѣ стїхи̑ры самогла́сны, гла́съ ѕ҃: Прїиди́те  вѣ́рнїи: со ѻ҆бы́чными припѣ́вы. Сла́ва, и҆ ны́нѣ,  гла́съ з҃: Сѐ тебѣ̀ тала́нтъ: и҆ про́чее послѣ́дованїе,  ꙗ҆́кѡ ѻ҆бы́чай, съ покло́ны, и҆ ча́съ а҃-й без̾ каѳі́смы.  Ча́съ же г҃-й и҆ ѕ҃-й, пое́мъ съ каѳі́смами, во своѐ  вре́мѧ, и҆ съ покло́ны. И҆ чте́мъ тетроєѵⷢ҇лїе. и҆ пото́мъ  чте́мъ сло́во і҆ѡа́нна златоꙋ́стагѡ, ѡ҆ десѧти́хъ дѣ́вахъ,  и҆ ѡ҆ ми́лостыни, и҆ ѡ҆ покаѧ́нїи. Вкꙋ́пѣ же пое́мъ и҆ ѳ҃-й  ча́съ без̾ каѳі́смы, и҆ чте́мъ тетроєѵⷢ҇лїе: и҆ про́чее  чте́нїе і҆ѡа́нна златоꙋ́стагѡ, тогѡ́же сло́ва. Ѡ҆ста́вшее же  чте́мъ на трапе́зѣ, и҆ бл҃жє́нны пое́мъ, и҆ Помѧнѝ на́съ  гдⷭ҇и: съ покло́ны, и҆ про́чее всѐ, ꙗ҆́коже въ  понедѣ́льникъ оу҆каза́сѧ. 
Въ то́йже ст҃ы́й и҆ вели́кїй вто́рникъ ве́чера. 
Ѻ҆бы́чнаѧ каѳі́сма съ покло́ны. На Гдⷭ҇и воззва́хъ,  ста́вимъ стїхѡ́въ і҃: и҆ пое́мъ стїхи̑ры самогла́сны,  гла́съ а҃: Во свѣ́тлостехъ ст҃ы́хъ твои́хъ: Сла́ва, и҆  ны́нѣ, гла́съ з҃: Сѐ тебѣ̀ тала́нтъ: Вхо́дъ со  є҆ѵⷢ҇лїемъ. Свѣ́те ти́хїй: прокі́менъ, парємїѝ, и҆  чте́нїе днѐ. и҆ па́ки прокі́менъ, и҆ чте́нїе. и҆ Да  и҆спра́витсѧ мл҃тва моѧ̀: Є҆ѵⷢ҇лїе (с. ум҃є ѡ҆б.)  матѳе́а: зача́ло р҃в: Ѡ҆ днѝ и҆ часѣ̀ прише́ствїѧ сн҃а  чл҃вѣ́ческагѡ никто́же вѣ́сть: Є҆ктенїа̀: Рце́мъ всѝ: и҆  прѡ́чаѧ преждесщ҃е́нныхъ. [зрѝ] Повече́рїе вели́кое съ  покло́ны, на не́мже пое́мъ трипѣ́снецъ кѵ́ръ а҆ндре́а  кри́тскагѡ, гла́съ в҃. і҆рмосы̀ по два́жды, ꙗ҆́кѡ  предписа́сѧ: послѣдѝ і҆рмо́съ ѻ҆́ба ли̑ка вкꙋ́пѣ. По  трист҃о́мъ конда́къ трїѡ́ди, и҆ Гдⷭ҇и си́лъ съ на́мъ бꙋ́ди:  и҆ про́чее. 
Во ст҃ꙋ́ю и҆ вели́кꙋю сре́дꙋ на оу҆́трени. 
По шестоѱа́лмїи А҆ллилꙋ́їа, во гла́съ и҃. тропа́рь,  гла́съ то́йже: Сѐ жени́хъ: три́жды. Та́же каѳі̑смы г҃: и҆  сѣда́льны трїѡ́ди: и҆ чте́нїе въ толкова́нїи златоꙋ́стагѡ,  є҆́же ѿ матѳе́а є҆ѵⷢ҇лїе днѐ тогѡ̀, и҆ сло́во ст҃а́го  є҆фре́ма сѵ́рїна, ѡ҆ блꙋдни́цѣ. Та́же є҆ѵⷢ҇лїе і҆ѡа́нна  зача́ло м҃а, близ̾ конца̀ без̾ престꙋ́пки:  Свидѣ́тельствоваше наро́дъ сы́й со і҆и҃сомъ: Коне́цъ въ  зача́лѣ м҃г-мъ: Ꙗ҆́коже речѐ мнѣ̀ ѻ҆ц҃ъ, та́кѡ  глаго́лю. Та́же ѱало́мъ, н҃, и҆ мл҃тва: Сп҃сѝ бж҃е лю́ди  твоѧ̑: И҆ пое́мъ трипѣ́снецъ, гла́съ в҃, творе́нїе кѵ́ръ  космы̀. і҆рмо́съ по два́жды, тропарѝ на в҃і: послѣдѝ  і҆рмо́съ ѻ҆́ба ли̑ка вкꙋ́пѣ. По г҃-й пѣ́сни, є҆ктенїа̀  ма́лаѧ. Та́же, 
Конда́къ, гла́съ д҃. Подо́бенъ: Вознесы́йсѧ: 
Па́че блꙋдни́цы бл҃же, беззако́нновавъ, сле́зъ тꙋ̑чи  ника́коже тебѣ̀ принесо́хъ: но молча́нїемъ молѧ́сѧ  припа́даю тѝ, любо́вїю ѡ҆блобыза́ѧ пречⷭ҇тѣи твоѝ но́зѣ,  ꙗ҆́кѡ да ѡ҆ставле́нїе мнѣ̀ ꙗ҆́кѡ влⷣка пода́си долгѡ́въ,  зовꙋ́щꙋ тѝ сп҃се: ѿ скве́рныхъ дѣ́лъ мои́хъ и҆зба́ви  мѧ̀. 
(с. ум҃ѕ) 
И҆ і҆́косъ и҆ чте́мъ сѷнаѯа́рїй. Та́же свѣти́ленъ,  Черто́гъ тво́й ви́ждꙋ: три́жды. На хвали́техъ стїхи̑ры  самогла́сны на д҃, гла́съ а҃: Тебѐ дв҃ыѧ сн҃а: Сла́ва,  гла́съ в҃: Грѣ́шнаѧ течѐ къ мѵ́рꙋ: И҆ ны́нѣ, гла́съ ѕ҃:  Погрꙋже́ннаѧ грѣхо́мъ: На стїхо́внѣ стїхи̑ры самогла́сны,  гла́съ ѕ҃: Дне́сь хрⷭ҇то́съ прихо́дитъ въ до́мъ фарїсе́овъ:  съ припѣ́вы ѻ҆бы́чными. Та́же припѣ́въ: И҆сповѣ́мсѧ  тебѣ̀ гдⷭ҇и, всѣ́мъ се́рдцемъ мои́мъ: Ѿча́ѧннаѧ житїѧ̀  ра́ди: Сла́ва, и҆ ны́нѣ, гла́съ и҃: Гдⷭ҇и, ꙗ҆́же во  мнѡ́гїѧ грѣхѝ: и҆ про́чее, и҆ ча́съ а҃-й без̾ каѳі́смы,  съ покло́ны, по ѻ҆бы́чаю: и҆ про́чее, и҆ ѿпꙋ́стъ. При  часѣ́ же є҃-мъ днѐ, оу҆дарѧ́етъ параекклисїа́рхъ въ  би́ло: и҆ собра́вшесѧ въ цр҃ковь, бл҃гослови́вшꙋ і҆ере́ю,  пое́мъ г҃-й ча́съ, и҆ ѕ҃-й съ каѳі́смами, и҆ тропарѝ  ѻ҆бы́чными, и҆ покло́ны: и҆ чте́мъ тетроєѵⷢ҇лїе, по  ѻ҆бы́чаю. и҆ пото́мъ чте́мъ сло́во і҆ѡа́нна златоꙋ́стагѡ,  ѡ҆ любодѣ́йцѣ и҆ ѡ҆ ма́сти. Вкꙋ́пѣ же пое́мъ и҆ ѳ҃-й  ча́съ, без̾ каѳі́смы. и҆ чте́мъ тетроєѵⷢ҇лїе: и҆  скончава́емъ є҆го̀ здѣ̀. и҆ пото́мъ чте́нїе тогѡ́же сло́ва  і҆ѡа́нна златоꙋ́стагѡ: ѡ҆ста́вшее же чте́мъ на трапе́зѣ.  Та́же, Не преда́ждь на́съ до конца̀: и҆ про́чее съ покло́ны.  Посе́мъ пое́мъ бл҃жє́нны: и҆ Помѧнѝ на́съ гдⷭ҇и: съ  покло́ны. Ли́къ нбⷭ҇ный: и҆ прѡ́чаѧ. Сла́ва, Ли́къ ст҃ы́хъ  а҆́гг҃лъ: И҆ ны́нѣ, Вѣ́рꙋю во є҆ди́наго бг҃а: Ѡ҆сла́би,  ѡ҆ста́ви: Ѻ҆́ч҃е на́шъ: Посе́мъ конда́къ трїѡ́ди, и҆ хра́ма  ст҃а́гѡ и҆лѝ ст҃ы́ѧ: Сла́ва, Со ст҃ы́ми оу҆поко́й: И҆  ны́нѣ, хра́ма бцⷣы. А҆́ще же нѝ, глаго́лемъ:  Предста́тельство хрⷭ҇тїа́нъ: Гдⷭ҇и поми́лꙋй, м҃. Сла́ва, и҆  ны́нѣ, Чⷭ҇тнѣ́йшꙋю херꙋві̑мъ: И҆ покло́ны г҃ вели̑кїѧ, съ  мл҃твою: Гдⷭ҇и и҆ влⷣко живота̀ моегѡ̀: И҆ про́чихъ в҃і.  И҆ послѣдѝ є҆ди́нъ: Та́же, трист҃о́е, и҆ мета̑нїѧ г҃.  Гдⷭ҇и поми́лꙋй, в҃і. И҆ мл҃тва: Всест҃а́ѧ (с. ум҃ѕ ѡ҆б.)  трⷪ҇це: Та́же, Досто́йно є҆́сть: Сла́ва, и҆ ны́нѣ: И҆  вмѣ́стѡ ѿпꙋ́ста глаго́летъ настоѧ́тель мл҃твꙋ: Влⷣко  многомлⷭ҇тиве: всю̀ до конца̀. Се́й же глаго́лемѣй, мы̀  ни́цъ па́дше на зе́млю, мо́лимсѧ. И҆ по и҆сполне́нїи тоѧ̀  на́мъ воста́вшымъ, прекланѧ́етсѧ и҆ то́й са́мъ къ бра́тїи,  и҆ про́ситъ проще́нїѧ, глаго́лѧ: Бл҃гослови́те ѻ҆тцы̀  ст҃і́и, и҆ прости́те мѝ грѣ́шномꙋ, ꙗ҆̀же согрѣши́хъ во  все́й жи́зни мое́й, и҆ во все́й ст҃ѣ́й м҃-цѣ, сло́вомъ,  дѣ́ломъ, помышле́нїемъ, и҆ всѣ́ми мои́ми чꙋ́вствы.  Бра́тїѧмъ же ѿвѣща́вшымъ: Бг҃ъ да прости́тъ тѝ чⷭ҇тны́й  ѻ҆́тче. Та́же прихо́дѧтъ и҆ бра́тїѧ два̀ два̀, про́сѧтъ  подо́бнѣ и҆ ті́и проще́нїѧ, глаго́люще: Прости́ мѧ ѻ҆́тче  ст҃ы́й, и҆ прѡ́чаѧ ꙗ҆́коже вы́ше писа́сѧ. И҆ прїе́мше  проще́нїе, и҆́демъ въ кє́ллїи на́шѧ, и҆ молчи́мъ до часа̀  вече́рнѧгѡ. Въ собо́рныхъ же хра́мѣхъ и҆ прихо́дскихъ,  росхо́дъ не быва́етъ, но по проще́нїи трезво́нъ въ дво́и. 
Во ст҃ꙋ́ю и҆ вели́кꙋю сре́дꙋ ве́чера:  
Стїхологисꙋ́емъ каѳі́смꙋ, Ко гдⷭ҇ꙋ внегда̀ скорбѣ́ти  мѝ: без̾ покло́нѡвъ. На Гдⷭ҇и воззва́хъ, ста́вимъ  стїхѡ́въ: і҃: И҆ пое́мъ самогла́сны стїхи̑ры, гла́съ а҃:  Тебѐ дв҃ыѧ сн҃а: Сла́ва, и҆ ны́нѣ, гла́съ и҃: Гдⷭ҇и ꙗ҆́же  во мнѡ́гїѧ грѣхѝ: творе́нїе кассі́и мона́хини. Вхо́дъ со  є҆ѵⷢ҇лїемъ: Прокі́менъ, парємїѝ, и҆ чтє́нїѧ днѐ. Да  и҆спра́витсѧ мл҃тва моѧ̑: и҆ покло́ны г҃. Та́же є҆ѵⷢ҇лїе  матѳе́а, зача́ло р҃и: (с. ум҃з) І҆и҃сꙋ бы́вшꙋ въ виѳа́нїи  въ домꙋ̀ сі́мѡна прокаже́ннагѡ: Є҆ктенїа̀: Рце́мъ всѝ: и҆  про́чее послѣ́дованїе преждесщ҃е́нныхъ. и҆ по пренесе́нїи  ст҃ы́хъ дарѡ́въ, покло́ны трѝ. На Бꙋ́ди и҆́мѧ гдⷭ҇не:  покло́ны г҃. и҆ а҆́бїе оу҆пражднѧ́ютсѧ соверше́ннѡ въ  цр҃кви быва́ємыѧ покло́ны: Въ ке́ллїахъ же да́же и҆ до  вели́кагѡ пѧтка̀ соверша́ютсѧ. Повече́рїе глаго́лемъ ма́лое,  и҆ пое́мъ трипѣ́снецъ вели́кагѡ четвертка̀, гла́съ ѕ҃,  творе́нїе кѵ́ръ а҆ндре́а кри́тскагѡ. і҆рмо́съ по два́жды, по  предпи́санномꙋ, послѣдѝ і҆рмо́съ ѻ҆́ба ли̑ка вкꙋ́пѣ. По  трист҃о́мъ конда́къ: Хлѣ́бъ прїе́мъ: и҆ про́чее повече́рїѧ  ма́лагѡ, по ѻ҆бы́чаю: и҆ ѿпꙋ́стъ. и҆ твори́мъ покло́ны  трѝ всѝ ра́внѡ ко́снѡ, и҆ бы́вшей мл҃твѣ ѿ  предстоѧ́телѧ, ѿхо́димъ въ кє́ллїи своѧ̑. 
[зрѝ] Вѣ́домо же бꙋ́ди: Ꙗ҆́кѡ ѿ сегѡ̀ ст҃а́гѡ днѝ  полꙋ́нощница не пое́тсѧ въ цр҃кви до седми́цы ѳѡмины̀. Въ  собо́рныхъ же хра́мѣхъ и҆ мїрски́хъ пою́тъ въ цр҃квахъ. 
Во ст҃ы́й и҆ вели́кїй четверто́къ.  
Въ з҃-й ча́съ но́щи кле́плетъ параекклисїа́рхъ, и҆  собра́вшесѧ въ цр҃ковь, и҆ сотво́ршꙋ і҆ере́ю нача́ло:  Бл҃гослове́нъ бг҃ъ на́шъ: начина́емъ а҆́бїе по ѻ҆бы́чаю,  ꙗ҆́коже писа́сѧ въ четверто́къ є҃-ѧ недѣ́ли. Та́же  шестоѱа́лмїе, и҆ по и҆сполне́нїи є҆ктенїа̀ вели́каѧ.  Та́же пое́мъ А҆ллилꙋ́їа, во гла́съ и҃. 
Тропа́рь, гла́съ то́йже: 
Є҆гда̀ сла́внїи оу҆ч҃нцы̀ на оу҆мове́нїи ве́чери  просвѣща́хꙋсѧ, тогда̀ і҆ꙋ́да ѕлочести́вый сребролю́бїемъ  недꙋ́говавъ ѡ҆мрача́шесѧ, и҆ беззакѡ́ннымъ (с. ум҃з ѡ҆б.)  сꙋдїѧ́мъ тебѐ првⷣнаго сꙋдїю̀ предае́тъ. ви́ждь и҆мѣ́нїй  рачи́телю, си́хъ ра́ди оу҆давле́нїе оу҆потреби́вша: бѣжѝ  несы́тыѧ дꙋшѝ оу҆ч҃телю такѡва́ѧ дерзнꙋ́вшїѧ. и҆́же ѡ҆  всѣ́хъ бл҃гі́й, гдⷭ҇и сла́ва тебѣ̀. 
Три́жды. посе́мъ чте́нїе въ толкова́нїи златоꙋ́стагѡ,  є҆́же ѿ матѳе́а є҆ѵⷢ҇лїе днѐ тогѡ̀. По чте́нїи же  є҆ѵⷢ҇лїе лꙋкѝ, зача́ло р҃и: Приближа́шесѧ пра́здникъ  ѻ҆прѣснѡ́къ: без̾ престꙋ́пки. Коне́цъ, въ зача́лѣ р҃ѳ- мъ: По не́мже и҆до́ша оу҆ч҃нцы̀ є҆гѡ̀. Та́же, ѱало́мъ  н҃. Мл҃твы же, Сп҃сѝ бж҃е лю́ди твоѧ̑: не глаго́лемъ.  Пое́мъ канѡ́нъ, гла́съ ѕ҃, творе́нїе кѵ́ръ космы̀: і҆рмо́съ  по два́жды, тропарѝ на ѕ҃. послѣдѝ і҆рмо́съ ѻ҆́ба ли̑ка  вкꙋ́пѣ. По г҃-й пѣ́сни, сѣда́ленъ трїѡ́ди, гла́съ а҃:  Є҆зе́ра и҆ и҆сто́чники: Сла́ва, гла́съ г҃: Смирѧ́ѧсѧ за  бл҃гоꙋтро́бїе: И҆ ны́нѣ, гла́съ д҃: Ꙗ҆ды́й влⷣко со  оу҆ч҃нкѝ твои́ми: И҆ чте́мъ сло́во і҆ѡа́нна златоꙋ́стагѡ  ѡ҆ преда́нїи хрⷭ҇то́вѣ, и҆ ѡ҆ па́сцѣ, и҆ ѡ҆ сказа́нїи  ст҃ы́хъ та̑инъ. Про́чее же ѿ слове́съ чте́мъ на трапе́зѣ.  По ѕ҃-й пѣ́сни, 
Конда́къ, гла́съ в҃. Подо́бенъ: Вы́шнихъ и҆щѧ̀: 
Хлѣ́бъ прїе́мъ въ рꙋ́цѣ преда́тель, сокрове́ннѡ ты̑ѧ  простира́етъ и҆ прїе́млетъ цѣ́нꙋ созда́вшагѡ свои́ма  рꙋка́ма человѣ́ка: и҆ неиспра́вленъ пребы́сть і҆ꙋ́да ра́бъ  и҆ льсте́цъ. 
И҆ і҆́косъ, и҆ чте́мъ сѷнаѯа́рїй. По ѳ҃-й пѣ́сни,  свѣти́ленъ: Черто́гъ тво́й: три́жды. На хвали́техъ стїхи̑ры  на д҃, самогла́сны, гла́съ в҃: Стека́етсѧ про́чее, Сла́ва,  и҆ ны́нѣ, гла́съ то́йже: Є҆го́же проповѣ́да а҆́гнца  и҆са́їа: На стїхо́внѣ стїхи̑ры самогла́сны, гла́съ и҃:  Дне́сь є҆́же на хрⷭ҇та̀ лꙋка́вое собра́сѧ собо́рище:  Припѣ́въ: Ꙗ҆ды́й хлѣ́бы моѧ̑, возвели́чи на мѧ̀  запина́нїе. Дне́сь і҆ꙋ́да нищелю́бїѧ сокрыва́етъ лицѐ: в҃-й  припѣ́въ: И҆схожда́ше во́нъ и҆ глаго́лаше вкꙋ́пѣ. г҃-й  припѣ́въ: Сло́во законопрестꙋ́пное (с. ум҃и) возложи́ша на  мѧ̀. Сла́ва, гла́съ то́йже: Нра́въ тво́й льстѝ  и҆сполнѧ́етсѧ: И҆ ны́нѣ, гла́съ є҃: Тайново́дствꙋѧ твоѧ̑  гдⷭ҇и оу҆ч҃нкѝ: Та́же, Бл҃го є҆́сть: По трист҃о́мъ  тропа́рь: Є҆гда̀ сла́внїи оу҆ч҃нцы̀: и҆ є҆ктенїа̀:  Присовокꙋплѧ́емъ же и҆ а҃-й ча́съ по ѻ҆бы́чаю, въ не́мже  глаго́лемъ тропа́рь: Є҆гда̀ сла́внїи оу҆ч҃нцы̀: И҆ ны́нѣ,  бг҃оро́диченъ часѡ́въ: Что́ тѧ нарече́мъ: Та́же тропа́рь  прⷪ҇ро́чества, гла́съ г҃: Заꙋше́нный за ро́дъ  человѣ́ческїй: Сла́ва, и҆ ны́нѣ, то́йже: Прокі́менъ, и҆  паремїа̀: Прⷪ҇ро́чества і҆еремі́ина. Та́же прокі́менъ, и҆  Стѡпы̀ моѧ̑: и҆ Да и҆спо́лнѧтсѧ оу҆ста̀ моѧ̑: По трист҃о́мъ  конда́къ трїѡ́ди: Хлѣ́бъ прїе́мъ: и҆ прѡ́чаѧ, и҆  соверше́нный ѿпꙋ́стъ. 
[зрѝ] Подоба́етъ вѣ́дати: Ꙗ҆́кѡ лїті́а за оу҆поко́й  въ притво́рѣ не быва́етъ до недѣ́ли ѳѡмины̀. При часѣ́ же  г҃-мъ днѐ оу҆дарѧ́етъ параекклисїа́рхъ въ би́ло, и҆ пое́мъ  часы̀ вкꙋ́пѣ, г҃-й, ѕ҃-й, и҆ ѳ҃-й, по ѻ҆бы́чаю про́стѡ въ  притво́рѣ, на ни́хже глаго́летсѧ тропа́рь: Є҆гда̀  сла́внїи: По трист҃о́мъ конда́къ: Хлѣ́бъ прїе́мъ: И҆  бл҃жє́нны ско́рѡ без̾ пѣ́нїѧ. И҆ Помѧнѝ на́съ гдⷭ҇и:  Ли́къ нбⷭ҇ный: Вѣ́рꙋю во є҆ди́наго бг҃а: Ѡ҆сла́би,  ѡ҆ста́ви: Ѻ҆́ч҃е на́шъ: Конда́къ є҆ди́нъ: Хлѣ́бъ прїе́мъ:  Гдⷭ҇и поми́лꙋй, м҃. Та́же, мл҃тва: Всест҃а́ѧ трⷪ҇це: и҆  ѿпꙋ́стъ. 
Во ст҃ы́й вели́кїй четверто́къ ве́чера. 
Во и҃ ча́съ днѐ оу҆дарѧ́етъ параекклисїа́рхъ, и҆  собра́вшесѧ въ цр҃ковь, бл҃гослови́вшꙋ і҆ере́ю, начина́емъ  вече́рню без̾ стїхосло́вїѧ: Цр҃ю̀ нбⷭ҇ный: Трист҃о́е: Гдⷭ҇и  поми́лꙋй, в҃і. (с. ум҃и ѡ҆б.) Прїиди́те поклони́мсѧ:  три́жды. и҆ ѱало́мъ: Бл҃гословѝ дꙋшѐ моѧ̑ гдⷭ҇а: и҆  є҆ктенїа̀ вели́каѧ. Гдⷭ҇и воззва́хъ, пое́мъ во гла́съ в҃.  і҆ере́й же и҆лѝ дїа́конъ кади́тъ: и҆ возвра́щьсѧ твори́тъ  проскомі́дїю. Ста́вимъ стїхѡ́въ і҃: и҆ пое́мъ стїхи̑ры,  самогла́сны днѐ, гла́съ в҃: Стека́етсѧ про́чее: повторѧ́юще  сїѧ̑. Сла́ва, и҆ ны́нѣ, гла́съ ѕ҃: Рожде́нїе є҆хі́дново:  Вхо́дъ съ є҆ѵⷢ҇лїемъ. Свѣ́те ти́хїй: Прокі́менъ,  парємїѝ, и҆ чтє́нїѧ днѐ, трѝ. та́же є҆ктенїа̀ ма́лаѧ.  Посе́мъ трист҃о́е. Прокі́менъ а҆пⷭ҇ла, гла́съ з҃: Кнѧ́зи  лю́дстїи собра́шасѧ вкꙋ́пѣ, на гдⷭ҇а и҆ на хрⷭ҇та̀ є҆гѡ̀.  Сті́хъ: Вскꙋ́ю шата́шасѧ ꙗ҆зы́цы: А҆по́столъ къ  корі́нѳѧнѡмъ, зача́ло рм҃ѳ: А҆́зъ прїѧ́хъ ѿ гдⷭ҇а:  а҆ллилꙋ́їа, гла́съ ѕ҃: Бл҃же́нъ разꙋмѣва́ѧй: Сті́хъ: Вразѝ  моѝ рѣ́ша мѝ ѕла̑ѧ. Сті́хъ: Ꙗ҆ды́й хлѣ́бы моѧ̑,  возвели́чи на мѧ̀ запина́нїе. Є҆ѵⷢ҇лїе матѳе́а, зача́ло  р҃з: Вѣ́сте, ꙗ҆́кѡ по двою̀ дню̑ па́сха бꙋ́детъ: и҆ по  чи́нꙋ бж҃е́ственнаѧ лїтꙋргі́а вели́кагѡ васі́лїа. Вмѣ́стѡ  же херꙋві́мскїѧ пѣ́сни, пое́мъ возгла́съ ѕ҃: Ве́чери твоеѧ̀  та́йныѧ: три́жды, ли́ки премѣнѧ́ющесѧ: на коне́чномъ же  а҆ллилꙋ́їа, три́жды. Вмѣ́стѡ досто́йно пое́мъ і҆рмо́съ:  Стра́нствїѧ влⷣчнѧ: Въ прича́стна же мѣ́сто пое́мъ то́йже  тропа́рь: Ве́чери твоеѧ̀ та́йныѧ: И҆ пое́мъ мно́жицею,  до́ндеже причаща́ютсѧ бра́тїѧ бж҃е́ственныхъ та̑инъ. и҆  пото́мъ а҆ллилꙋ́їа, три́жды. И҆ вмѣ́стѡ, да и҆спо́лнѧтсѧ,  пое́мъ то́йже тропа́рь: и҆ а҆ллилꙋ́їа. Та́же вхо́димъ въ  трапе́зꙋ, и҆ ꙗ҆ди́мъ варе́нїе съ є҆ле́емъ. пїе́мъ же и҆  вїно̀, и҆ и҆́но сꙋхоѧде́нїе, зане́же пое́тсѧ А҆ллилꙋ́їа.  Стꙋді́йскїѧ же ѻ҆би́тели тѷпі́къ повелѣва́етъ въ вели́кїй  ст҃ы́й четверто́къ ꙗ҆́сти є҆ди́но варе́нїе, и҆ со́чиво, и҆  ѡ҆бваре́нъ бо́бъ: пїе́мъ же и҆ вїно̀. Ст҃ы́ѧ же горы̀  тѷпі́къ повелѣва́етъ во ст҃ы́й вели́кїй четверто́къ, (с.  ум҃ѳ) ꙗ҆́сти варе́нїѧ два̀ съ є҆ле́емъ, и҆ вїна̀ по г҃  ча́ши. И҆ сїѧ̑ всѧ̑ ка́кѡ разсꙋ́дитъ настоѧ́тель, зрѧ̀ свою̀  ѡ҆ хрⷭ҇тѣ̀ бра́тїю произволѧ́ющꙋ къ дꙋшесп҃си́тельнѣй  по́льзѣ. Повече́рїе же глаго́лемъ ма́лое: на не́мже  трипѣ́снецъ пое́тсѧ, гла́съ и҃, пѣ́снь є҃, і҆рмо́съ:  Мра́къ дꙋшѝ моеѧ̀: по два́жды, тропарѝ коли́кѡ и҆́хъ  є҆́сть. послѣдѝ і҆рмо́съ ѻ҆́ба ли̑ка вкꙋ́пѣ, и҆ по  трист҃о́мъ конда́къ: На́съ ра́ди распѧ́таго: и҆ про́чее, и҆  ѿпꙋ́стъ. Полꙋ́нощницꙋ же пое́мъ въ ке́ллїахъ. 
Послѣ́дованїе ст҃ы́хъ и҆ сп҃си́тельныхъ стрⷭ҇те́й  гдⷭ҇а на́шегѡ і҆и҃са хрⷭ҇та̀.  
комм. Во ст҃ы́й и҆ вели́кїй пѧто́къ оу҆́тра: 
Во в҃-й ча́съ но́щи кле́плетъ параекклисїа́рхъ. И҆  собра́вшымсѧ на́мъ во хра́мъ, бл҃гослови́вшꙋ і҆ере́ю съ  кади́ломъ, глаго́лемъ по ѻ҆бы́чаю, ꙗ҆́коже предписа́сѧ въ  четверто́къ є҃ недѣ́ли. И҆ ѻ҆бы́чное шестоѱа́лмїе. По  си́хъ, є҆ктенїа̀ вели́каѧ. И҆ по возгла́сѣ пое́мъ  А҆ллилꙋ́їа, во гла́съ и҃. Тропа́рь, гла́съ то́йже: Є҆гда̀  сла́внїи оу҆ч҃нцы̀: три́жды, ко́снѡ и҆ со сладкопѣ́нїемъ,  пи́санъ въ четверто́къ, на оу҆́трени. Тогда̀  церквонастоѧ́тель раздава́етъ свѣщы̀ бра́тїи, и҆̀хже  вжига́ютъ ко всѧ́комꙋ є҆ѵⷢ҇лїю. По тропарѣ́ же вхо́дитъ  настоѧ́тель со дїа́кономъ во ст҃ы́й ѻ҆лта́рь, и҆ ѡ҆блача́сѧ  во сщ҃є́нныѧ ѻ҆дє́жды, кади́тъ ст҃ꙋ́ю трапе́зꙋ  крⷭ҇тоѡбра́знѡ, и҆ ве́сь ст҃ы́й ѻ҆лта́рь, и҆ ли́ки, и҆  бра́тїю по чи́нꙋ. Та́же є҆ктенїа̀ ма́лаѧ, и҆ про́чее. (с.  ум҃ѳ ѡ҆б.) Сі́и є҆ктєнїѝ глаго́лютсѧ ѿ дїа́кона, и҆лѝ  ѿ і҆ере́а пред̾ сѣда́льными до и҃-гѡ є҆ѵⷢ҇лїа. Посе́мъ,  И҆ ѡ҆ сподо́битисѧ на́мъ: Кли́рїцы же, Гдⷭ҇и поми́лꙋй,  три́жды. Дїа́конъ: Премꙋ́дрость, про́сти: Настоѧ́тель: Ми́ръ  всѣ̑мъ: Ли́къ: И҆ дꙋ́хови твоемꙋ̀. И҆ чте́тъ а҃ є҆ѵⷢ҇лїе  і҆ѡа́нна, завѣ́та ст҃ы́хъ стрⷭ҇те́й, зача́ло м҃ѕ: Ны́нѣ  просла́висѧ сн҃ъ чл҃вѣ́ческїй: Коне́цъ: Во́ньже вни́де  са́мъ и҆ оу҆ч҃нцы̀ є҆гѡ̀. Кли́рїцы же: Сла́ва  долготерпѣ́нїю твоемꙋ̀ гдⷭ҇и. Чте́тъ же сїѐ а҃ є҆ѵⷢ҇лїе  настоѧ́тель, про́чыѧ же і҆ере́и, є҆ди́нъ по є҆ди́номꙋ.  кі́йждо. По чте́нїи же є҆ѵⷢ҇лїа а҆́бїе пое́мъ а҆нтїфѡ́ны,  повторѧ́юще всѧ̑ тропарѝ. А҆нтїфѡ́нъ а҃, гла́съ и҃. По г҃- мъ же а҆нтїфѡ́нѣ, сѣда́ленъ, гла́съ з҃, пое́тсѧ посредѣ̀  цр҃кве ѿ канѡна́рха. Сла́ва, коне́цъ: И҆ ны́нѣ, па́ки  ве́сь. На ни́хже не сѣди́мъ, но стоѧ́ще пое́мъ: за є҆́же  кади́тъ тогда̀ і҆ере́й и҆лѝ дїа́конъ ст҃ꙋ́ю трапе́зꙋ.  Та́же, глаго́летъ дїа́конъ: И҆ ѡ҆ сподо́битисѧ на́мъ: Чте́тъ  і҆ере́й є҆ѵⷢ҇лїе в҃-е і҆ѡа́нна, зача́ло н҃и: И҆зы́де і҆и҃съ  со оу҆ч҃нкѝ свои́ми: Коне́цъ: Но да ꙗ҆дѧ́тъ фа́скꙋ. По  є҆ѵⷢ҇лїи же пое́мъ а҆нтїфѡ́нъ д҃, гла́съ є҃. Та́же  сѣда́ленъ, гла́съ з҃, ꙗ҆́кѡ предписа́сѧ. Є҆ѵⷢ҇лїе г҃-е  матѳе́а, зача́ло р҃ѳ: Во́ини є҆́мше і҆и҃са ведо́ша къ  каїа́фѣ: Коне́цъ: И҆ и҆зше́дъ во́нъ пла́касѧ го́рькѡ. Та́же  пое́мъ а҆нтїфѡ́нъ з҃, гла́съ и҃, ꙗ҆́коже предписа́сѧ. И҆  сѣда́ленъ, гла́съ и҃. Є҆ѵⷢ҇лїе д҃-е і҆ѡа́нна, зача́ло н҃ѳ:  Ведо́ша і҆и҃са ѿ каїа́фы въ претѡ́ръ: Коне́цъ: Предадѐ  є҆го̀ и҆̀мъ, да ра́спнетсѧ. Та́же пое́мъ а҆нтїфѡ́нъ і҃,  гла́съ ѕ҃. И҆ сѣда́ленъ, гла́съ и҃. Посе́мъ чте́тъ і҆ере́й  є҆ѵⷢ҇лїе є҃-е матѳе́а, зача́ло ра҃і: Ви́дѣвъ і҆ꙋ́да  преда́вый і҆и҃са: Коне́цъ: Понестѝ крⷭ҇тъ є҆гѡ̀. Та́же  пое́мъ а҆нтїфѡ́нъ г҃і, гла́съ ѕ҃. И҆ сѣда́ленъ, гла́съ д҃.  Є҆ѵⷢ҇лїе ѕ҃-е ма́рка, зача́ло ѯ҃з: Во́ини ведо́ша і҆и҃са:  Коне́цъ: Да ви́димъ (с. у҃н) и҆ вѣ́рꙋ и҆ме́мъ є҆мꙋ̀. И҆  а҆́бїе пое́мъ бл҃жє́нны, гла́съ д҃: Во црⷭ҇твїи твое́мъ  помѧнѝ на́съ гдⷭ҇и: ста́вимъ стїхѡ́въ ѳ҃, ѡ҆ Бл҃же́ни  а҆́лчꙋщїи: Та́же прокі́менъ, гла́съ д҃: Раздѣли́ша ри̑зы  моѧ̑ себѣ̀: Сті́хъ: Бж҃е бж҃е мо́й, вонми́ ми: Є҆ѵⷢ҇лїе  з҃-е матѳе́а, зача́ло рг҃і: Прише́дше во́ини на мѣ́сто:  Коне́цъ: Вои́стиннꙋ бж҃їй сн҃ъ бѣ̀ се́й. Та́же чте́нїе въ  толкова́нїи є҆ѵⷢ҇лїа, є҆́же ѿ матѳе́а въ коне́цъ: Сло́во  кре́стное: и҆лѝ сло́во прпⷣбнагѡ є҆фре́ма ѡ҆ стрⷭ҇ти  сп҃совѣ. Посе́мъ ѱало́мъ н҃. Ѿ здѣ́ же дїа́конъ  престае́тъ кади́ти, и҆ є҆ктєнїѝ сѣда́льнѡвъ не  глаго́лютсѧ, то́кмѡ И҆ ѡ҆ сподо́битисѧ на́мъ, глаго́лемъ ко  всѣ̑мъ є҆ѵⷢ҇лїємъ. Та́же є҆ѵⷢ҇лїе и҃-е лꙋкѝ, зача́ло  ра҃і: Ведѧ́хꙋ со і҆и҃сомъ и҆ и҆́на два̀ ѕлодѣ́ѧ: Коне́цъ:  Ѿ галїле́и, зрѧ́ще си́хъ. Посе́мъ пое́мъ трипѣ́снецъ.  Творе́нїе кѵ́ръ космы̀, гла́съ ѕ҃. Пѣ́снь є҃, І҆рмо́съ по  два́жды. Тропарѝ на в҃і. Послѣдѝ і҆рмо́съ ѻ҆́ба ли̑ка  вкꙋ́пѣ. є҆ктенїа̀. По є҃-й пѣ́сни, 
Конда́къ, гла́съ и҃, самогла́сенъ: 
На́съ ра́ди распѧ́таго, прїиди́те всѝ воспои́мъ, того́  бо ви́дѣ мр҃і́а на дре́вѣ, и҆ глаго́лаше: а҆́ще и҆  распѧ́тїе терпи́ши, ты̀ є҆сѝ сн҃ъ и҆ бг҃ъ мо́й. 
И҆ і҆́косъ, и҆ чте́мъ сѷнаѯа́рїй. По ѳ҃-й пѣ́сни,  Свѣти́ленъ, три́жды. Та́же є҆ѵⷢ҇лїе ѳ҃-е і҆ѡа́нна, зача́ло  ѯ҃а. Стоѧ́хꙋ при крⷭ҇тѣ̀ і҆и҃совѣ мт҃и є҆гѡ̀: Коне́цъ:  Воззрѧ́тъ на́нь, є҆го́же прободо́ша. И҆ а҆́бїе, Всѧ́кое  дыха́нїе, на гла́съ г҃. и҆ пое́мъ стїхи̑ры самогла́сны г҃,  повторѧ́юще пе́рвꙋю: Два̀ и҆ лꙋка̑внаѧ сотворѝ: Сла́ва,  гла́съ ѕ҃: Совлеко́ша съ менѐ ри̑зы моѧ̑: И҆ ны́нѣ, гла́съ  то́йже: Плещѝ моѧ̑ да́хъ на ра̑ны: Та́же є҆ѵⷢ҇лїе і҃-е  ма́рка, зача́ло ѯ҃ѳ: Прїи́де і҆ѡ́сифъ ѿ а҆рїмаѳе́а:  Коне́цъ: Зрѧ́стѣ, (с. ум҃ѳ ѡ҆б.) гдѣ̀ є҆го̀ полага́хꙋ.  Та́же, Сла́ва въ вы́шнихъ бг҃ꙋ: Посе́мъ і҆ере́й є҆ктенїю̀:  И҆спо́лнимъ оу҆́треннюю: И҆ про́чее по ѻ҆бы́чаю. И҆ по  возгла́сѣ: Ꙗ҆́кѡ бг҃ъ млⷭ҇тивъ: А҆́бїе, є҆ѵⷢ҇лїе а҃і,  і҆ѡа́нна, зача́ло ѯ҃в: Молѝ пїла́та і҆ѡ́сифъ: Коне́цъ:  Положи́ста і҆и҃са. Та́же на стїхо́внѣ пое́мъ стїхи̑ры  самогла́сны: є҆ди́на, гла́съ а҃: Всѧ̀ тва́рь и҆змѣнѧ́шесѧ  стра́хомъ: и҆ трѝ, гла́са в҃-гѡ. Припѣ́вы: а҃, Раздѣли́ша  ри̑зы моѧ̑ себѣ̀: в҃, Да́ша въ снѣ́дь мою̀ же́лчь: г҃,  Бг҃ъ же цр҃ь на́шъ пре́жде вѣ́ка: Сла́ва, гла́съ и҃: Гдⷭ҇и,  восходѧ́щꙋ тѝ на крⷭ҇тъ: И҆ ны́нѣ, гла́съ то́йже: Оу҆жѐ  ѡ҆мака́етсѧ тро́сть: Та́же дїа́конъ кади́тъ, ꙗ҆́коже и҆ въ  нача́лѣ, хра́мъ ве́сь. Посе́мъ настоѧ́тель чте́тъ є҆ѵⷢ҇лїе  в҃і-е матѳе́а, зача́ло рд҃і: Во оу҆́трїй де́нь, и҆́же  є҆́сть по пѧтцѣ̀: Коне́цъ: Зна́менавше ка́мень съ  кꙋстѡді́ею. Та́же, Бла́го є҆́сть: Трист҃о́е. по Ѻ҆́ч҃е  на́шъ: 
Тропа́рь, гла́съ д҃: 
И҆скꙋпи́лъ ны̀ є҆сѝ ѿ клѧ́твы зако́нныѧ чⷭ҇тно́ю  твое́ю кро́вїю, на крⷭ҇тѣ̀ пригвозди́всѧ, и҆ копїе́мъ  пробо́дсѧ, безсме́ртїе и҆сточи́лъ є҆сѝ человѣ́кѡмъ, сп҃се  на́шъ сла́ва тебѣ̀. 
Посе́мъ є҆ктенїа̀: Поми́лꙋй на́съ бж҃е: Та́же і҆ере́й:  Премꙋ́дрость. И҆ ѿпꙋ́стъ. Пе́рвый же ча́съ не  присовокꙋплѧ́емъ. 
Послѣ́дованїе часѡ́въ ст҃а́гѡ вели́кагѡ пѧтка̀:  
комм. творе́нїе кѷрі́лла а҆рхїепⷭ҇кпа  а҆леѯандрі́йскагѡ. 
При часѣ̀ в҃-мъ днѐ, [зво́нъ въ дво́и, є҆ди́нъ  до́лгїй.] И҆ собра́вшесѧ въ цр҃ковь. Ѡ҆блачи́тсѧ і҆ере́й во  сщ҃є́нныѧ (с. ун҃а) ри̑зы, дїа́конъ же въ стїха́рь. Пое́мъ  часы̀ вкꙋ́пѣ, ча́съ а҃, г҃, ѕ҃ и҆ ѳ҃. Бл҃гослови́вшꙋ  і҆ере́ю, глаго́лемъ: Сла́ва тебѣ̀ бж҃е на́шъ, сла́ва  тебѣ̀. Цр҃ю̀ нбⷭ҇ный: Трист҃о́е. Ѻ҆́ч҃е на́шъ: І҆ере́й  возгла́съ. Гдⷭ҇и поми́лꙋй, в҃і. Сла́ва, и҆ ны́нѣ:  Прїиди́те поклони́мсѧ. три́жды. И҆ глаго́лемъ не ѻ҆бы̑чныѧ  ѱалмы̀, но ꙗ҆̀же здѣ̀ и҆з̾ѧвлѧ́етъ. а҃-гѡ часа,  ѱало́мъ є҃: Глаго́лы моѧ̑ внꙋшѝ гдⷭ҇и: ѱало́мъ в҃:  Вскꙋ́ю шата́шасѧ ꙗ҆зы́цы: ѱало́мъ к҃а: Бж҃е бж҃е мо́й,  вонми́ ми: Та́же, Сла́ва, и҆ ны́нѣ, а҆ллилꙋ́їа три́жды.  Гдⷭ҇и поми́лꙋй, три́жды. 
Сла́ва, тропа́рь, гла́съ а҃: 
Распе́ншꙋсѧ тебѣ̀ хрⷭ҇тѐ, поги́бе мꙋчи́тельство,  попра́на бы́сть си́ла вра́жїѧ: ниже́ бо а҆́гг҃лъ, нижѐ  человѣ́къ. но са́мъ гдⷭ҇и, спа́слъ є҆сѝ на́съ, сла́ва  тебѣ̀. 
И҆ ны́нѣ, бг҃оро́диченъ: Что́ тѧ нарече́мъ: Та́же  пое́мъ тропа́рь, г҃, ѿ в҃і. Кі́йждо тропа́рь, ѿ ѻ҆бою̀  ли̑кꙋ по два́жды. а҃-й тропа́рь, а҃-гѡ часа̀, гла́съ и҃:  Дне́сь цр҃ко́внаѧ завѣ́са: два́жды, без̾ припѣ́ва. Та́же  припѣ́въ: Вскꙋ́ю шата́шасѧ ꙗ҆зы́цы: И҆ пое́мъ дрꙋгі́й  тропа́рь, гла́съ и҃: Ꙗ҆́кѡ ѻ҆вча̀ на заколе́нїе веде́нъ  бы́лъ є҆сѝ: Дрꙋгі́й припѣ́въ: Предста́ша ца́рїе зе́мстїи:  И҆ па́ки пое́мъ то́йже тропа́рь: Ꙗ҆́кѡ ѻ҆вча̀: Та́же,  Сла́ва, тропа́рь: Є҆́мшымъ тѧ̀ беззакѡ́ннымъ: И҆ ны́нѣ,  па́ки то́йже. Посе́мъ пое́мъ прокі́менъ паремїѝ, гла́съ д҃:  Се́рдце є҆гѡ̀ собра̀ беззако́нїе себѣ̀. Сті́хъ: Бл҃же́нъ  разꙋмѣва́ѧй: Та́же паремїа̀: Прⷪ҇ро́чества заха́рїина:  Та́кѡ глаго́летъ гдⷭ҇ь: прїимꙋ̀ же́злъ мо́й до́брый: Посе́мъ  а҆по́столъ къ гала́тѡмъ, зача́ло сє҃і ѿ полꙋ̀: Мнѣ̀ да  не бꙋ́детъ хвали́тисѧ: Та́же є҆ѵⷢ҇лїе матѳе́а, зача́ло  р҃і: Оу҆́трꙋ бы́вшꙋ, совѣ́тъ сотвори́ша всѝ а҆рхїере́є:  Коне́цъ: И҆ мт҃и (с. ун҃а ѡ҆б.) сн҃ꙋ зеведе́ѡвꙋ. и҆ чте́мъ  словеса̀ ѡ҆ стрⷭ҇те́хъ гдⷭ҇нихъ. Та́же, Стѡпы̀ моѧ̑  напра́ви: Трист҃о́е: по Ѻ҆́ч҃е на́шъ: конда́къ, гла́съ и҃:  На́съ ра́ди распѧ́таго: Гдⷭ҇и поми́лꙋй, м҃. и҆ мл҃тва: И҆́же  на всѧ́кое вре́мѧ: Гдⷭ҇и поми́лꙋй, три́жды. Сла́ва, и҆  ны́нѣ: Чⷭ҇тнѣ́йшꙋю херꙋві̑мъ. И҆́менемъ гдⷭ҇нимъ: І҆ере́й:  Бж҃е оу҆ще́дри ны̀: Та́же, мл҃тва: хрⷭ҇тѐ свѣ́те  и҆́стинный: Посе́мъ пое́мъ г҃-й ча́съ, глаго́лемъ: Прїиди́те  поклони́мсѧ, три́жды. и҆ дрꙋгі̑ѧ трѝ ѱалмы̀ г҃-гѡ часа̀.  ѱало́мъ л҃д: Сꙋдѝ гдⷭ҇и, ѡ҆би́дѧщыѧ мѧ̀: р҃и: Бж҃е,  хвалы̀ моеѧ̀ не премолчѝ: н҃: Поми́лꙋй мѧ̀ бж҃е: Сла́ва, и҆  ны́нѣ, а҆ллилꙋ́їа, три́жды. Гдⷭ҇и поми́лꙋй, три́жды. 
Сла́ва, тропа́рь, гла́съ ѕ҃: 
Гдⷭ҇и, ѡ҆сꙋди́ша тѧ̀ і҆ꙋде́є на сме́рть, жи́знь  всѣ́хъ: и҆̀же чермно́е мо́ре жезло́мъ проше́дшїи, на  крⷭ҇тѣ́ тѧ пригвозди́ша, и҆ и҆̀же ѿ ка́мене ме́дъ  сса́вшїи, же́лчь тебѣ̀ принесо́ша. но во́лею претерпѣ́лъ  є҆сѝ, да на́съ свободи́ши ѿ рабо́ты вра́жїѧ, хрⷭ҇тѐ  бж҃е сла́ва тебѣ̀. 
И҆ ны́нѣ, Бцⷣе ты̀ є҆сѝ лоза̀: Та́же тропарѝ г҃,  гла́съ и҃: Стра́ха ра́ди і҆ꙋде́йскагѡ: два́жды, без̾  припѣ́ва. Та́же припѣ́въ: Глаго́лы моѧ̑ внꙋшѝ гдⷭ҇и:  Пре́жде чⷭ҇тна́гѡ твоегѡ̀ крⷭ҇та̀: Припѣ́въ: Вонмѝ гла́сꙋ  моле́нїѧ моегѡ̀: па́ки то́йже тропа́рь. Сла́ва, гла́съ є҃:  Влеко́мь на крⷭ҇тъ: И҆ ны́нѣ, то́йже. Посе́мъ прокі́менъ,  гла́съ д҃: Ꙗ҆́кѡ а҆́зъ на ра̑ны гото́въ: Сті́хъ: Гдⷭ҇и, да  не ꙗ҆́ростїю твое́ю ѡ҆бличи́ши менѐ: Та́же, Прⷪ҇ро́чества  и҆са́їина: Паремїа̀: Гдⷭ҇ь дае́тъ мнѣ̀ ѧ҆зы́къ наꙋче́нїе:  А҆по́столъ къ ри́млѧнѡмъ, зача́ло п҃и ѿ полꙋ̀: Хрⷭ҇то́съ  сꙋ́щымъ на́мъ немощны̑мъ: Є҆ѵⷢ҇лїе ма́рка, зача́ло ѯ҃ѕ:  Совѣ́тъ сотвори́ша а҆рхїере́є со ста́рцы: Коне́цъ, Ꙗ҆̀же  взыдо́ша съ ни́мъ (с. ун҃в) съ ни́мъ во і҆ерⷭ҇ли́мъ. и҆  чте́нїе. Та́же, Гдⷭ҇ь бг҃ъ бл҃гослове́нъ. Трист҃о́е. и҆ по  Ѻ҆́ч҃е на́шъ, конда́къ, На́съ ра́ди распѧ́таго: Гдⷭ҇и  поми́лꙋй, м҃. и҆ мл҃тва, И҆́же на всѧ́кое вре́мѧ: Гдⷭ҇и  поми́лꙋй, три́жды. Сла́ва, и҆ ны́нѣ, Чⷭ҇тнѣ́йшꙋю  херꙋві̑мъ: І҆ере́й, Бж҃е оу҆ще́дри ны̀: Та́же мл҃тва:  Влⷣко бж҃е ѻ҆́ч҃е вседержи́телю: и҆ а҆́бїе пое́мъ: ѕ҃  ча́съ. глаго́лемъ, Прїиди́те поклони́мсѧ: три́жды, и҆ г҃  ѱалмы̀ ѕ҃-гѡ часа̀: ѱало́мъ н҃г: Бж҃е, во и҆́мѧ твоѐ  сп҃си́ мѧ: рл҃ѳ, И҆зми́ мѧ гдⷭ҇и ѿ человѣ́ка лꙋка́ва: ч҃,  Живы́й въ по́мощи вы́шнѧгѡ: Сла́ва, и҆ ны́нѣ, а҆ллилꙋ́їа,  три́жды. Гдⷭ҇и поми́лꙋй, три́жды. Сла́ва, тропа́рь, гла́съ  в҃, Спасе́нїе содѣ́лалъ є҆сѝ: И҆ ны́нѣ, Ꙗ҆́кѡ не  и҆́мамы дерзнове́нїѧ: Та́же тропарѝ трѝ, гла́съ и҃, Сїѧ̑  глаго́летъ гдⷭ҇ь і҆ꙋде́ѡмъ: два́жды, без̾ припѣ́ва. Та́же  припѣ́въ: Да́ша въ снѣ́дь мою̀ же́лчь: Тропа́рь,  Законополѡ́жницы і҆и҃лєвы: Припѣ́въ, Сп҃си́ мѧ бж҃е,  ꙗ҆́кѡ внидо́ша во́ды: И҆ па́ки то́йже. Сла́ва, гла́съ є҃,  Прїиди́те хрⷭ҇тоно́снїи лю́дїе: И҆ ны́нѣ, то́йже. Посе́мъ  прокі́менъ, гла́съ д҃: Гдⷭ҇и гдⷭ҇ь на́шъ, ꙗ҆́кѡ чꙋ́дно  и҆́мѧ твоѐ: Сті́хъ: Ꙗ҆́кѡ взѧ́тсѧ великолѣ́пїе твоѐ:  Паремїа̀: Прⷪ҇ро́чества и҆са́їина: Та́кѡ глаго́летъ гдⷭ҇ь:  сѐ разꙋмѣ́етъ ѻ҆́трокъ мо́й: А҆по́столъ ко є҆вре́ємъ,  зача́ло т҃ѕ: Ст҃ѧ́й и҆ ѡ҆сщ҃а́емїи ѿ є҆ди́нагѡ всѝ:  Є҆ѵⷢ҇лїе лꙋкѝ, зача́ло ра҃і: Ведѧ́хꙋ со і҆и҃сомъ и҆ и҆́на  два̀ ѕлодѣ́ѧ: Коне́цъ: Ѿ галїле́и зрѧ́ще си́хъ. И҆  чте́нїе. Та́же, Ско́рѡ да предварѧ́тъ ны̀: Посе́мъ  трист҃о́е. и҆ Ѻ҆́ч҃е на́шъ: Конда́къ: На́съ ра́ди  распѧ́таго: Гдⷭ҇и поми́лꙋй, м҃. И҆ мл҃тва: И҆́же на всѧ́кое  вре́мѧ: Гдⷭ҇и поми́лꙋй, три́жды. Сла́ва, и҆ ны́нѣ,  Чⷭ҇тнѣ́йшꙋю херꙋві̑мъ: І҆ере́й: Бж҃е оу҆ще́дри ны̀:  Посе́мъ мл҃тва: Бж҃е и҆ гдⷭ҇и си́лъ: Та́же пое́мъ ѳ҃-й  ча́съ: глаго́лемъ: Прїиди́те поклони́мсѧ: (с. ун҃в ѡ҆б.)  три́жды. и҆ г҃ ѱалмы̀. ѱало́мъ ѯ҃и: Сп҃си́ мѧ бж҃е,  ꙗ҆́кѡ внидо́ша во́ды: ѯ҃ѳ: Бж҃е, въ по́мощь мою̀ вонмѝ:  п҃є: Приклонѝ гдⷭ҇и оу҆́хо твоѐ: Сла́ва, и҆ ны́нѣ,  а҆ллилꙋ́їа, три́жды. Гдⷭ҇и поми́лꙋй, три́жды. Сла́ва,  тропа́рь, гла́съ и҃: Ви́дѧ разбо́йникъ нача́льника жи́зни:  И҆ ны́нѣ: И҆́же на́съ ра́ди рожде́йсѧ ѿ дв҃ы: Та́же  тропарѝ, гла́съ з҃: Оу҆́жасъ бѣ̀ ви́дѣти: два́жды, без̾  припѣ́ва. Та́же припѣ́въ: Раздѣли́ша ри̑зы моѧ̑ себѣ̀:  Тропа́рь, гла́съ в҃: Є҆гда̀ на крⷭ҇тѣ̀ пригвозди́ша: Та́же  припѣ́въ: Да́ша въ снѣ́дь мою̀ же́лчь: и҆ па́ки то́йже.  Та́же, Сла́ва, гла́съ ѕ҃: Дне́сь ви́ситъ на дре́вѣ: И҆  ны́нѣ, то́йже. Посе́мъ прокі́менъ, гла́съ ѕ҃: Речѐ  безꙋ́менъ въ се́рдцѣ свое́мъ: Сті́хъ: Нѣ́сть творѧ́й  бл҃госты́ню: Та́же, паремїа̀: Прⷪ҇ро́чества і҆еремі́ина:  Гдⷭ҇и, скажи́ ми, и҆ разꙋмѣ́ю: А҆по́столъ ко є҆вре́ємъ,  зача́ло тк҃д: И҆мꙋ́ще дерзнове́нїе входи́ти: Є҆ѵⷢ҇лїе  і҆ѡа́нна, зача́ло н҃ѳ: Ведо́ша і҆и҃са ѿ каїа́фы въ  претѡ́ръ: Коне́цъ: Воззрѧ́тъ на́нь, є҆го́же прободо́ша. И҆  чте́нїе. Та́же, Не преда́ждь на́съ: Трист҃о́е, и҆ по Ѻ҆́ч҃е  на́шъ: Конда́къ: На́съ ра́ди распѧ́таго: Гдⷭ҇и поми́лꙋй, м҃.  И҆ мл҃тва: И҆́же на всѧ́кое вре́мѧ: Гдⷭ҇и, поми́лꙋй,  три́жды. Сла́ва, и҆ ны́нѣ: Чⷭ҇тнѣ́йшꙋю херꙋві̑мъ: І҆ере́й:  Бж҃е оу҆ще́дри ны̀: Посе́мъ мл҃тва: Влⷣко гдⷭ҇и і҆и҃се  хрⷭ҇тѐ бж҃е на́шъ, долготерпѣ́вый: Та́же бл҃жє́нна,  ско́рѡ. И҆ Помѧнѝ на́съ гдⷭ҇и: Ли́къ нбⷭ҇ный: Сла́ва: Ли́къ  ст҃ы́хъ а҆́гг҃лъ: И҆ ны́нѣ: Вѣ́рꙋю во є҆ди́наго бг҃а:  Ѡ҆сла́би, ѡ҆ста́ви: Ѻ҆́ч҃е на́шъ: Конда́къ: На́съ ра́ди  распѧ́таго: Гдⷭ҇и поми́лꙋй, м҃. и҆ мл҃тва: Всест҃а́ѧ трⷪ҇це:  Та́же, Бꙋ́ди и҆́мѧ гдⷭ҇не: три́жды. Сла́ва, и҆ ны́нѣ:  Бл҃гословлю̀ гдⷭ҇а на всѧ́кое вре́мѧ: Посе́мъ, досто́йно  є҆́сть: и҆ ѿпꙋ́стъ часѡ́въ. 
(с. ун҃г) 
[зрѝ] Подоба́етъ же и҆ сїѐ вѣ́дати: Ꙗ҆́кѡ прїѧ́хомъ  въ палесті́нѣ, въ се́й ст҃ы́й де́нь вели́кагѡ пѧтка̀, не  твори́ти преждесщ҃е́ннꙋю, нижѐ па́ки соверше́ннꙋю  лїтꙋргі́ю, но нижѐ трапе́зꙋ поставлѧ́емъ, нижѐ ꙗ҆ди́мъ въ  сі́й де́нь распѧ́тїѧ: а҆́ще же кто̀ бꙋ́детъ многоне́мощенъ,  и҆лѝ престарѣ́лсѧ, и҆ не могі́й пребы́ти по́стенъ, дае́тсѧ  є҆мꙋ̀ хлѣ́бъ и҆ вода̀, по захожде́нїи со́лнца. Си́це бо  прїѧ́хомъ ѿ ст҃ы́хъ за́повѣдей ст҃ы́хъ а҆пⷭ҇лъ, не  ꙗ҆́сти въ вели́кїй пѧто́къ. Гдⷭ҇не бо сло́во, є҆́же речѐ  къ фарїсе́ѡмъ: Ꙗ҆́кѡ є҆гда̀ ѿи́метсѧ ѿ ни́хъ жени́хъ,  тогда̀ постѧ́тсѧ въ ты̑ѧ дни̑: здѣ̀ блаже́ннѣйшїи а҆пⷭ҇ли  воспрїѧ́ша. И҆ сїѐ ѡ҆брѧ́щеши во а҆пⷭ҇льскихъ преда́нїихъ,  внима́тельнѡ сїѧ̑ проходѧ̀. Но и҆ пра́вильное посла́нїе  ст҃ѣ́йшагѡ а҆рхїепⷭ҇кпа а҆леѯандрі́йскагѡ дїонѵ́сїа  ꙗ҆́вѣ сїѐ предпоставлѧ́етъ. 
Во ст҃ы́й и҆ вели́кїй пѧто́къ ве́чера. 
При часѣ̀ і҃-мъ днѐ кле́плетъ въ вели́кое, и҆  собра́вшесѧ въ цр҃ковь, начина́емъ вече́рню. Глаго́летъ  і҆ере́й: Бл҃гослове́нъ бг҃ъ на́шъ: Та́же предста́тель  глаго́летъ: А҆ми́нь. Сла́ва тебѣ̀ бж҃е на́шъ, сла́ва  тебѣ̀. Цр҃ю̀ нбⷭ҇ный: Трист҃о́е. и҆ по Ѻ҆́ч҃е на́шъ: Гдⷭ҇и  поми́лꙋй, в҃і. Сла́ва, и҆ ны́нѣ: Прїиди́те, поклони́мсѧ:  три́жды. Та́же ѱало́мъ: Бл҃гословѝ дꙋшѐ моѧ̑ гдⷭ҇а: и҆  є҆ктенїа̀ вели́каѧ. Гдⷭ҇и воззва́хъ, пое́мъ во гла́съ а҃.  и҆ ста́вимъ стїхѡ́въ ѕ҃. и҆ пое́мъ стїхи̑ры самогла́сны,  гла́съ а҃: Всѧ̀ тва́рь и҆змѣнѧ́шесѧ (с. ун҃г ѡ҆б.)  стра́хомъ: Сла́ва, гла́съ то́йже: Ѽ ка́кѡ беззако́нное  со́нмище: И҆ ны́нѣ, гла́съ то́йже: Стра́шное и҆ пресла́вное  та́инство: Вхо́дъ со є҆ѵⷢ҇лїемъ. Свѣ́те ти́хїй: Прокі́менъ  паремїѝ, гла́съ д҃: Раздѣли́ша ри̑зы моѧ̑ себѣ̀: Сті́хъ:  Бж҃е, бж҃е мо́й, вонми́ ми: Та́же чте́нїе и҆схо́да: Глаго́ла  гдⷭ҇ь къ мѡѷсе́ю лице́мъ къ лицꙋ̀: Посе́мъ прокі́менъ,  гла́съ д҃: Сꙋдѝ гдⷭ҇и ѡ҆би́дѧщыѧ мѧ̀, поборѝ борю́щыѧ мѧ̀.  Сті́хъ: Прїимѝ ѻ҆рꙋ́жїе и҆ щи́тъ, и҆ воста́ни въ по́мощь  мою̀. Та́же і҆́ѡва: Бл҃гословѝ гдⷭ҇ь послѣ̑днѧѧ і҆́ѡвлѧ:  Посе́мъ паремїа̀: Пррⷪ҇о́чества и҆са́їина: Та́кѡ глаго́летъ  гдⷭ҇ь сѐ разꙋмѣ́етъ ѻ҆́трокъ мо́й: Та́же прокі́менъ,  гла́съ ѕ҃: Положи́ша мѧ̀ въ ро́вѣ преиспо́днемъ, въ  те́мныхъ и҆ сѣ́ни сме́ртнѣй. Сті́хъ: Гдⷭ҇и бж҃е сп҃се́нїѧ  моегѡ̀, во днѝ воззва́хъ и҆ въ нощѝ пред̾ тобо́ю.  А҆по́столъ къ корі́нѳѧнѡмъ, зача́ло рк҃є: Сло́во крⷭ҇тное:  Коне́цъ: И҆ сего̀ ра́спѧта. А҆ллилꙋ́їа, гла́съ є҃: Сп҃си́  мѧ бж҃е, ꙗ҆́кѡ внидо́ша во́ды: Сті́хъ: Поноше́нїе ча́ѧше  дꙋша̀ моѧ̑ и҆ стра́сть: Сті́хъ в҃: Да помрача́тсѧ ѻ҆́чи  и҆́хъ є҆́же не ви́дѣти: Є҆ѵⷢ҇лїе матѳе́а, зача́ло р҃і:  Совѣ́тъ сотвори́ша всѝ а҆рхїере́є и҆ ста́рцы: Коне́цъ:  Сѣдѧ́щѣ прѧ́мѡ гро́ба. Посе́мъ є҆ктенїа̀: Рце́мъ всѝ:  Та́же: Сподо́би гдⷭ҇и: И҆ пото́мъ є҆ктенїа̀: И҆спо́лнимъ  вече́рнюю мл҃твꙋ: И҆ возгла́съ. Та́же на стїхо́внѣ, пое́мъ  стїхи̑ры гла́съ в҃. Самоподо́бны: Є҆гда̀ ѿ дре́ва:  припѣ́въ же глаго́лемъ: а҃, Гдⷭ҇ь воцр҃и́сѧ: в҃, И҆́бо  оу҆твердѝ вселе́ннꙋю: г҃, До́мꙋ твоемꙋ̀ подоба́етъ:  Сла́ва, и҆ ны́нѣ, гла́съ є҃: Тебѐ ѡ҆дѣ́ющагосѧ  свѣ́томъ: Та́же: Ны́нѣ ѿпꙋща́еши: Трист҃о́е. по Ѻ҆́ч҃е  на́шъ. тропа́рь, гла́съ в҃: Бл҃гоѡбра́зный і҆ѡ́сифъ: Сла́ва,  и҆ ны́нѣ: Мѷроно́сицамъ жена́мъ: І҆ере́й: Премꙋ́дрость.  Ли́къ: Бл҃гословѝ: и҆ ѿпꙋ́стъ по ѻ҆бы́чаю. [зрѝ]  Повече́рїе пое́мъ (с. ун҃д) ма́лое, на не́мже канѡ́нъ ѡ҆  распѧ́тїи гдⷭ҇ни, и҆ на пла́чь прест҃ы́ѧ бцⷣы. Творе́нїе  сѷмеѡ́на логоѳе́та, гла́съ ѕ҃. і҆рмосы̀ по два́жды. Ꙗ҆́кѡ  по сꙋ́хꙋ: тропарѝ на д҃. Послѣдѝ і҆рмо́съ ѻ҆́ба ли̑ка  вкꙋ́пѣ. По ѳ҃-й пѣ́сни, і҆рмо́съ ѻ҆́ба ли̑ка вкꙋ́пѣ:  Бг҃а человѣ́кѡмъ не возмо́жно ви́дѣти: По трист҃о́мъ  конда́къ: На́съ ра́ди распѧ́таго: [зрѝ] Полꙋ́нощницꙋ пое́мъ  въ ке́ллїахъ, и҆ глаго́лемъ каѳі́смꙋ ѳ҃-ю. По а҃-мъ  трист҃о́мъ тропа́рь: Бл҃гоѡбра́зный і҆ѡ́сифъ: По в҃-мъ  конда́къ: Бе́зднꙋ заключи́вый: Гдⷭ҇и поми́лꙋй, в҃і. и҆  ѿпꙋ́стъ. 
Во ст҃ꙋ́ю и҆ вели́кꙋю сꙋббѡ́тꙋ. 
Въ з҃-й ча́съ но́щи оу҆дарѧ́етъ параекклисїа́рхъ въ  тѧ̑жкаѧ и҆ вели̑каѧ: и҆ собра́вшесѧ въ цр҃ковь пое́мъ  оу҆́треню по ѻ҆бы́чаю. Глаго́лемъ: Цр҃ю̀ нбⷭ҇ный:  Трист҃о́е. по Ѻ҆́ч҃е на́шъ: І҆ере́й: возгла́съ. Гдⷭ҇и  поми́лꙋй, в҃і. Сла́ва, и҆ ны́нѣ: Прїиди́те, поклони́мсѧ:  три́жды. И҆ ѻ҆бы̑чныѧ два̀ ѱалма̀. Та́же і҆ере́й  возгла́съ: Сла́ва ст҃ѣ́й: и҆ а҆́бїе шестоѱа́лмїе, и҆ по  си́хъ є҆ктенїа̀ вели́каѧ. На Бг҃ъ гдⷭ҇ь, глаго́лемъ: 
Тропа́рь, гла́съ в҃: 
Бл҃гоѡбра́зный і҆ѡ́сифъ, съ дре́ва сне́мъ пречⷭ҇тое  тѣ́ло твоѐ, плащани́цею чи́стою ѡ҆бви́въ, и҆ вонѧ́ми во  гро́бѣ но́вѣ покры́въ положѝ. 
Сла́ва: 
Є҆гда̀ снизше́лъ є҆сѝ къ сме́рти животѐ  безсме́ртный, тогда̀ а҆́дъ оу҆мертви́лъ є҆сѝ блиста́нїемъ  бж҃ества̀. є҆гда́ же и҆ оу҆ме́ршыѧ ѿ преиспо́днихъ  воскр҃си́лъ є҆сѝ, всѧ̑ си̑лы нбⷭ҇ныѧ взыва́хꙋ: жизнода́вче  хрⷭ҇тѐ бж҃е на́шъ, сла́ва тебѣ̀. 
(с. ун҃д ѡ҆б.) 
И҆ ны́нѣ: 
Мѷроно́сицамъ жена́мъ, при гро́бѣ предста́въ а҆́гг҃лъ  вопїѧ́ше: мѵ́ра мє́ртвымъ сꙋ́ть прили̑чна, хрⷭ҇то́съ же  и҆стлѣ́нїѧ ꙗ҆ви́сѧ чꙋ́ждь. 
Посе́мъ настоѧ́тель свѣщы̀ раздае́тъ бра́тїи: и҆  начина́емъ пѣ́ти непоро́чны со сладкопѣ́нїемъ. Та́кожде по  стїхꙋ̀. И҆ похвалы̑ возглаша́етъ пѣве́цъ, во гла́съ є҃.  Бл҃гослове́нъ є҆сѝ гдⷭ҇и, наꙋчи́ мѧ ѡ҆правда́нїємъ  твои̑мъ. Бл҃же́ни непоро́чнїи въ пꙋ́ть, ходѧ́щїи въ зако́нѣ  гдⷭ҇ни. И҆ похвалы̑, во гла́съ є҃: Жи́знь во гро́бѣ  положи́лсѧ є҆сѝ хрⷭ҇тѐ, и҆ а҆́гг҃льскаѧ вѡ́инства  оу҆жаса́хꙋсѧ, снизхожде́нїе сла́вѧще твоѐ. И҆ прѡ́чаѧ съ  припѣ́вы. Тогда̀ настоѧ́тель кади́тъ цр҃ковь всю̀, и҆  бра́тїю по чи́нꙋ. По концѣ́ же пое́мъ: Сла́ва, припѣ́въ.  И҆ ны́нѣ, припѣ́въ. Та́же ѻ҆́ба ли̑ка вкꙋ́пѣ, а҃-й  припѣ́въ. є҆ктенїа̀ ма́лаѧ: И҆ покади́въ начина́етъ в҃  статїю̀. Дрꙋгі́й ли́къ пое́тъ припѣ́въ: Досто́йно є҆́сть  велича́ти тѧ̀ жизнода́вца, на крⷭ҇тѣ̀ рꙋ́цѣ просте́ршаго,  и҆ сокрꙋ́шшаго держа́вꙋ вра́жїю. Та́же і҆ере́й кади́тъ  то́кмѡ і҆кѡ́ны пє́рвыѧ, и҆ ли́ки. По концѣ́ же пое́мъ:  Сла́ва, припѣ́въ. И҆ ны́нѣ, припѣ́въ. и҆ па́ки а҃-й  припѣ́въ, ѻ҆́ба ли̑ка. и҆ є҆ктенїа̀. И҆ начина́емъ г҃  статїю̀, кадѧ́щꙋ настоѧ́телю. Ли́къ пое́тъ припѣ́въ во  гла́съ г҃: Ро́ди всѝ пѣ́снь погребе́нїю твоемꙋ̀ прино́сѧтъ  хрⷭ҇тѐ мо́й. Сла́ва, и҆ ны́нѣ: ꙗ҆́кѡ предписа́сѧ. и҆  а҆́бїе пое́мъ тропарѝ воскрⷭ҇ны, гла́съ є҃, Бл҃гослове́нъ  є҆сѝ гдⷭ҇и: Та́же тропарѝ, А҆́гг҃льскїй собо́ръ  оу҆диви́сѧ: и҆ про́чее по чи́нꙋ и҆́хъ. Посе́мъ є҆ктенїа̀  ма́лаѧ. Та́же, сѣда́ленъ днѐ, гла́съ а҃. Подо́бенъ: Гро́бъ  тво́й сп҃се: Плащани́цею чⷭ҇тою: Сла́ва, то́йже. И҆ ны́нѣ,  дрꙋгі́й, Оу҆жасо́шасѧ ли́цы а҆́гг҃льстїи: И҆ чте́нїе въ  толкова́нїи златоꙋ́стагѡ на є҆ѵⷢ҇лїе матѳе́а, зача́ло  рд҃і: Во оу҆́трїй же де́нь, и҆́же є҆́сть по пѧтцѣ̀.  Воскрⷭ҇нїе (с. ун҃є) хрⷭ҇то́во, не глаго́лемъ: но а҆́бїе  ѱало́мъ н҃. Та́же канѡ́нъ, гла́съ ѕ҃. Пѣ́снь а҃.  і҆рмо́съ: Волно́ю морско́ю, по два́жды: Тропарѝ на в҃і. И҆  па́ки послѣдѝ і҆рмо́съ ѻ҆́ба ли̑ка вкꙋ́пѣ. Є҆́сть же  канѡ́нъ ѿ пе́рвыѧ пѣ́сни до шесты́ѧ, творе́нїе ма́рка  мона́ха, є҆пⷭ҇кпа і҆дрꙋ́нтскагѡ: [І҆рмосы́ же творе́нїе  жены̀ нѣ́кїѧ кассі́и и҆менꙋ́емыѧ ѿ ѕ҃-ѧ же пѣ́сни до  конца̀, творе́нїе господи́на космы̀. По г҃-й пѣ́сни,  сѣда́ленъ, гла́съ а҃, самоподо́бенъ: Гро́бъ то́й сп҃се:  Сла́ва, и҆ ны́нѣ: то́йже. По ѕ҃-й пѣ́сни, 
Конда́къ, гла́съ ѕ҃: 
Бе́зднꙋ заключи́вый ме́ртвъ зри́тсѧ, и҆ смѵ́рною и҆  плащани́цею ѡ҆бви́всѧ, во гро́бѣ полага́етсѧ, ꙗ҆́кѡ  сме́ртный безсме́ртный. жєны́ же прїидо́ша пома́зати є҆го̀  мѵ́ромъ, пла́чꙋщыѧ го́рькѡ и҆ вопїю́щыѧ: сїѧ̀ сꙋббѡ́та  є҆́сть пребл҃гослове́ннаѧ, въ не́йже хрⷭ҇то́съ оу҆снꙋ́въ  воскрⷭ҇нетъ тридне́венъ. 
И҆ і҆́косъ, и҆ чте́мъ сѷнаѯа́рїй. Па́ки свѣщы̀  вжига́ютъ бра́тїѧ. Вмѣ́стѡ свѣти́льна, Ст҃ъ гдⷭ҇ь бг҃ъ  на́шъ, пое́мъ три́жды, во гла́съ в҃. На хвали́техъ, ста́вимъ  стїхѝ д҃, и҆ пое́мъ стїхи̑ры самогла́сны, гла́съ в҃: Дне́сь  соде́ржитъ гро́бъ: Сла́ва, гла́съ ѕ҃: Дне́шнїй де́нь та́йнѡ.  И҆ ны́нѣ, Пребл҃гослове́нна є҆сѝ: Славосло́вїе вели́кое.  Та́же вхо́дитъ настоѧ́тель во ст҃ы́й ѻ҆лта́рь со і҆ере́и и҆  дїа́коны. и҆ ѡ҆блачи́тсѧ во всѧ̑ сщ҃є́нныѧ ѻ҆дє́жды,  і҆ере́и же то́кмѡ въ ри̑зы: и҆схо́дитъ со є҆ѵⷢ҇лїемъ под̾  плащани́цею, наддержа́щымъ сщ҃е́нникѡмъ, дїа́конѡмъ же  кадѧ́щымъ. Въ то̀ вре́мѧ зво́нъ во всѧ̑, предходѧ́щымъ  є҆мꙋ̀ со свѣща́ми, и҆ со двѣма̀ лампа́дома: и҆ ѻ҆́ба  ли̑ка пою́ще трист҃о́е надгро́бное. Прихо́дитъ же и҆гꙋ́менъ  пред̾ ст҃ы̑ѧ ца̑рскїѧ двє́ри, и҆ тꙋ̀ стои́тъ ѡ҆жида́ѧ  конца̀ трист҃а́гѡ послѣ́днѧгѡ. Семꙋ́ же конча́нꙋ бы́вшꙋ,  вхо́дитъ настоѧ́тель (с. ун҃є ѡ҆б.) со є҆ѵⷢ҇лїемъ въ  ца̑рскїѧ двє́ри, и҆ полага́етъ є҆ѵⷢ҇лїе на прⷭ҇то́лѣ.  плащани́цꙋ же на оу҆гото́ванѣ столѣ̀, во ѡ҆́бразъ гро́ба.  И҆ глаго́летъ настоѧ́тель: Премꙋ́дрость, про́сти. и҆ чте́цъ  а҆́бїе тропа́рь: Бл҃гоѡбра́зный і҆ѡ́сифъ: є҆ди́ножды. та́же  тропа́рь паремїѝ, гла́съ в҃, Содержа́й концы̀: Сла́ва, и҆  ны́нѣ, то́йже. И҆ а҆́бїе прокі́менъ, гла́съ д҃: Воскрⷭ҇нѝ  гдⷭ҇и, помозѝ на́мъ, и҆ и҆зба́ви на́съ и҆́мене твоегѡ̀  ра́ди. Сті́хъ: Бж҃е оу҆ши́ма на́шима оу҆слы́шахомъ: Та́же  паремїа̀, Пррⷪ҇о́чества і҆езекі́илева, Бы́сть на мнѣ̀ рꙋка̀  гдⷭ҇нѧ: Посе́мъ прокі́менъ а҆пⷭ҇ла, гла́съ з҃: Воскрⷭ҇нѝ  гдⷭ҇и бж҃е мо́й, да вознесе́тсѧ рꙋка̀ твоѧ̀: Сті́хъ:  И҆сповѣ́мсѧ тебѣ̀ гдⷭ҇и всѣ́мъ се́рдцемъ мои́мъ:  А҆по́столъ къ корі́нѳѧнѡмъ, зача́ло рл҃г, Ма́лъ ква́съ всѐ  смѣше́нїе ква́ситъ: А҆ллилꙋ́їа, гла́съ є҃, Да воскрⷭ҇нетъ  бг҃ъ, и҆ расточа́тсѧ вразѝ є҆гѡ̀: Сті́хъ: Ꙗ҆́кѡ  и҆счеза́етъ ды́мъ, да и҆сче́знꙋтъ: Сті́хъ: Та́кѡ да  поги́бнꙋтъ грѣ̑шницы ѿ лица̀ бж҃їѧ: Є҆ѵⷢ҇лїе матѳе́а,  зача́ло рд҃і, Во оу҆́трїй де́нь, и҆́же є҆́сть по пѧтцѣ̀:  Коне́цъ, Съ кꙋстѡді́ею. Та́же є҆ктенїа̀, Рце́мъ всѝ: И҆  посе́мъ, И҆спо́лнимъ оу҆́треннюю мл҃твꙋ: и҆ ѿпꙋ́стъ. И҆  быва́етъ цѣлова́нїе во ѻ҆би́телехъ на плащани́цѣ  положе́нїѧ во гро́бѣ. А҆ и҆дѣ́же нѣ́сть плащани́цы.  цѣлꙋ́ютъ ѡ҆́бразъ. пѣвцы́ же пою́тъ стїхи́рꙋ, гла́съ є҃:  Прїиди́те оу҆бл҃жи́мъ: и҆ ча́съ а҃-й. На а҃-мъ часѣ̀,  тропа́рь днѐ трїѡ́ди. По трист҃о́мъ конда́къ трїѡ́ди. и҆  соверше́нный ѿпꙋ́стъ. 
При часѣ́ же д҃-мъ днѐ, Оу҆дарѧ́етъ параекклисїа́рхъ  въ ма́лое би́ло. и҆ собра́вшесѧ пое́мъ ча́съ г҃, ѕ҃, и҆ ѳ҃,  вкꙋ́пѣ, про́стѡ, въ притво́рѣ: На ни́хже глаго́лемъ  тропа́рь и҆ конда́къ днѐ трїѡ́ди. И҆ бл҃жє́нна, Во  црⷭ҇твїи твое́мъ: ско́рѡ без̾ пѣ́нїѧ. и҆ Помѧнѝ на́съ  гдⷭ҇и: Ли́къ нбⷭ҇ный: (с. ун҃ѕ) и҆ про́чее. Сла́ва: Ли́къ  ст҃ы́хъ а҆́гг҃лъ: И҆ ны́нѣ: во є҆ди́наго бг҃а: Ѡ҆сла́би,  ѡ҆ста́ви: Ѻ҆́ч҃е на́шъ: Та́же конда́къ днѐ трїѡ́ди,  Бе́зднꙋ заключи́вый: Гдⷭ҇и поми́лꙋй, в҃і: и҆ мл҃тва,  Всест҃а́ѧ трⷪ҇це: Досто́йно є҆́сть, и҆ ѿпꙋ́стъ. 
Во ст҃ꙋ́ю и҆ вели́кꙋю сꙋббѡ́тꙋ ве́чера: 
Ѡ҆ часѣ̀ і҃-мъ днѐ кле́плетъ въ вели́кое: И҆  собра́вшесѧ въ цр҃ковь, Ѡ҆блачи́тсѧ і҆ере́й и҆ дїа́конъ. И҆  бл҃гослови́вшꙋ і҆ере́ю, начина́емъ вече́рню, глаго́лемъ:  Цр҃ю̀ нбⷭ҇ный: Трист҃о́е, по Ѻ҆́ч҃е на́шъ: Гдⷭ҇и поми́лꙋй  в҃і. Сла́ва, и҆ ны́нѣ: Прїиди́те поклони́мсѧ: три́жды.  ѱало́мъ, Бл҃гословѝ дꙋшѐ моѧ̀ гдⷭ҇а: Посе́мъ є҆ктенїа̀  вели́каѧ. И҆ возгла́съ. Гдⷭ҇и воззва́хъ, пое́мъ во гла́съ  а҃. І҆ере́й же и҆ дїа́конъ ѿше́дше творѧ́тъ проскомі́дїю.  И҆ ста́вимъ стїхѡ́въ и҃, и҆ пое́мъ стїхи̑ры воскрⷭ҇ны д҃,  гла́съ а҃: Вечє́рнїѧ на́шѧ мл҃твы: Въ то́же вре́мѧ кади́тъ  дїа́конъ. И҆ трїѡ́ди самогла́сны і҃, гла́съ и҃, на д҃:  Дне́сь а҆́дъ стенѧ̀ вопїе́тъ: два́жды. Сла́ва, гла́съ ѕ҃:  Дне́шнїй де́нь та́йнѡ: И҆ ны́нѣ: бг҃оро́диченъ а҃:  Всемі́рнꙋю сла́вꙋ: Вхо́дъ со є҆ѵⷢ҇лїемъ. Свѣ́те ти́хїй:  Прокі́менъ не глаго́летсѧ: По а҆́бїе і҆ере́й, и҆лѝ  дїа́конъ, Премꙋ́дрость. И҆ начина́етъ чте́цъ чтє́нїѧ днѐ  трїѡ́ди по чи́нꙋ и҆́хъ. Всѣ́хъ же чте́нїй, є҃і. По  сконча́нїи же чте́нїй, є҆ктенїа̀ ма́лаѧ. І҆ере́й возгла́съ,  Ꙗ҆́кѡ ст҃ъ є҆сѝ бж҃е на́шъ: Вмѣ́стѡ же трист҃а́гѡ,  пое́мъ: Є҆ли́цы во хрⷭ҇та̀ крⷭ҇ти́стесѧ: Прокі́менъ, гла́съ  є҃, Всѧ̀ землѧ̀ да покло́нитсѧ тебѣ̀, и҆ пое́тъ тебѣ̀:  Сті́хъ: Воскли́кните (с. ун҃ ѕ ѡ҆б.) гдⷭ҇еви всѧ̀ землѧ̀,  по́йте же и҆́мени є҆гѡ̀: А҆по́столъ къ ри́млѧнѡмъ, зача́ло  ч҃а: Є҆ли́цы во хрⷭ҇та̀ і҆и҃са крⷭ҇ти́хомсѧ: А҆ллилꙋ́їа. и҆  ѱало́мъ дв҃довъ не глаго́летсѧ, но по є҆́же рещѝ  і҆ере́ю, Ми́ръ тѝ: И҆ а҆́бїе чте́цъ глаго́летъ вмѣ́стѡ  а҆ллилꙋ́їа, Воскрⷭ҇нѝ бж҃е, сꙋдѝ землѝ, ꙗ҆́кѡ ты̀  наслѣ́диши во всѣ́хъ ꙗ҆зы́цѣхъ. гла́съ з҃: И҆ лю́дїе  то́йже. И҆ про́чее со стїхѝ. И҆ па́ки послѣдѝ, Воскрⷭ҇нѝ  бж҃е, сꙋдѝ землѝ: Пое́мꙋ же семꙋ̀, и҆звлача́ютсѧ і҆ере́є  и҆ дїа́кони ѿ ѻ҆де́ждъ, и҆ ѡ҆блача́ютсѧ въ бѣ̑лыѧ.  Є҆ѵⷢ҇лїе матѳе́а, зача́ло рє҃і, Въ ве́черъ сꙋббѡ́тный:  Коне́цъ, до сконча́нїѧ вѣ́ка, а҆ми́нь. И҆ по чи́нꙋ  бж҃е́ственнаѧ лїтꙋргі́а вели́кагѡ васі́лїа. 
комм. Вмѣ́стѡ же херꙋві́мскїѧ пѣ́сни пое́тсѧ  настоѧ́щїй тропа́рь, на гла́съ и҃: 
Да молчи́тъ всѧ́каѧ пло́ть человѣ́ча, и҆ да стои́тъ со  стра́хомъ и҆ тре́петомъ, и҆ ничто́же земно́е въ себѣ̀ да  помышлѧ́етъ: цр҃ь бо ца́рствꙋющихъ, и҆ гдⷭ҇ь гдⷭ҇ьствꙋющихъ,  прихо́дитъ закла́тисѧ, и҆ да́тисѧ въ снѣ́дь вѣ̑рнымъ.  предхо́дѧтъ же семꙋ̀ ли́цы а҆́гг҃льстїи со всѧ́кимъ  нача́ломъ и҆ вла́стїю, многоѻчи́тїи херꙋві́ми, и҆  шестокрила́тїи серафі́ми, ли́ца закрыва́юще, и҆ вопїю́ще  пѣ́снь: а҆ллилꙋ́їа, Три́жды. 
За Досто́йно, Не рыда́й менѐ мт҃и: Прича́стенъ: Воста̀  ꙗ҆́кѡ спѧ̀ гдⷭ҇ь, и҆ воскр҃се сп҃са́ѧй на́съ. а҆ллилꙋ́їа,  три́жды. И҆ дае́тсѧ а҆нті́дѡръ ѿ і҆ере́а: И҆ ѿпꙋ́стъ.  Пото́мъ быва́етъ ѻ҆бы́чное бл҃гослове́нїе хлѣ́бѡвъ, и҆  вїна̀. Прихо́дитъ і҆ере́й, покади́въ и҆̀хъ, глаго́летъ  ѻ҆бы́чнꙋю мл҃твꙋ бл҃гослове́нїѧ: Гдⷭ҇и і҆и҃се хрⷭ҇тѐ бж҃е  на́шъ, бл҃гослови́вый пѧ́ть хлѣ́бѡвъ: И҆ ре́кше: А҆ми́нь. 
[зрѝ] Подоба́етъ вѣ́дати, А҆́ще ли нѣ́кїѧ нꙋ́жды  ра́ди вели́кїѧ нѣ́сть лїтꙋргі́и, Пое́мъ на Гдⷭ҇и воззва́хъ,  стїхи̑ры на и҃: Воскрⷭ҇ны г҃, и҆ а҆нато́лїевъ є҆ди́нъ, и҆  трїѡ́ди г҃, на д҃. (с. ун҃з) Сла́ва, гла́съ ѕ҃, Дне́шнїй  де́нь та́йнѡ: И҆ ны́нѣ, бг҃оро́диченъ а҃. Всемі́рнꙋю  сла́вꙋ: Вхо́дъ съ кади́ломъ. Свѣ́те ти́хїй: Прокі́менъ,  Гдⷭ҇ь воцр҃и́сѧ: И҆ чтє́нїѧ днѐ трїѡ́ди по чи́нꙋ своемꙋ̀.  По сконча́нїи же чте́нїй, є҆ктенїа̀, Рце́мъ всѝ: Та́же,  Сподо́би гдⷭ҇и въ ве́черъ се́й: Посе́мъ, И҆спо́лнимъ  вече́рнюю мл҃твꙋ: На стїхо́внѣ стїхи̑ры воскрⷭ҇ны, гла́съ  а҃: Стрⷭ҇тїю твое́ю хрⷭ҇тѐ: И҆ по а҆лфави́тꙋ г҃, съ  припѣ́вы и҆́хъ, Гдⷭ҇ь воцр҃и́сѧ: Сла́ва, и҆ ны́нѣ,  бг҃оро́диченъ: Сѐ и҆спо́лнисѧ и҆са́їино прⷪ҇рече́нїе:  Та́же, Ны́нѣ ѿпꙋща́еши: По трист҃о́мъ тропа́рь,  Бл҃гоѡбра́зный і҆ѡ́сифъ: Сла́ва, Є҆гда̀ снизше́лъ є҆сѝ къ  сме́рти: И҆ ны́нѣ, Мѷроно́сицамъ жена́мъ: и҆ ѿпꙋ́стъ. 
[зрѝ]комм. До́лженствꙋетъ же є҆кклисїа́рхъ  и҆мѣ́ти ѻ҆па́сство, да є҆гда̀ скончава́етсѧ лїтꙋргі́а,  бꙋ́детъ ча́съ в҃-й но́щи. 
По ѿпꙋ́стѣ же и҆схо́димъ и҆з̾ цр҃кве въ трапе́зꙋ, и҆  сѧ́демъ кі́йждо на мѣ́стѣ свое́мъ, съ безмо́лвїемъ и҆ со  бл҃гоговѣ́инствомъ. И҆ а҆́бїе вхо́дитъ кела́рь, и҆ дае́тъ  бра́тїи по є҆ди́номꙋ оу҆крꙋ́хꙋ хлѣ́ба: ꙗ҆́коже бы  просфѡры̀ на то̀ оу҆гото́влены, въ по́лъ лі́тры хлѣ́бы,  оу҆мѣ́рены равны̀, и҆ по ѕ҃ смо́квей, и҆лѝ фі́нїкѡвъ, и҆  по є҆ди́ной мѣ́рнѣй ча́ши вїна̀. А҆ и҆дѣ́же вїна̀  нѣ́сть, и҆спива́ютъ бра́тїѧ ква́съ ѿ ме́да, и҆лѝ ѿ  жи́та. Смѡ́кви же ѡ҆брѣта́ютсѧ на мно́жайшихъ страна́хъ.  На́мъ же вкꙋша́ющымъ, предложи́тсѧ чте́нїе вели́кое, въ  дѣѧ́нїихъ ст҃ы́хъ а҆пⷭ҇лъ ѿ нача́ла: Глаго́летъ же чте́цъ  нача́ло, І҆ере́й же сті́хъ: Мл҃твами ст҃ы́хъ а҆пⷭ҇лъ, гдⷭ҇и  і҆и҃се хрⷭ҇тѐ бж҃е на́шъ, поми́лꙋй на́съ. и҆ по а҆ми́нѣ  начина́етъ чте́цъ честѝ. 
[зрѝ] Вѣ́домо же да є҆́сть, Ꙗ҆́кѡ въ завѣща́нїихъ  ст҃ы́хъ а҆пⷭ҇лъ, и҆ и҆́ндѣ па́ки ѻ҆тцы̀, да́же до  кꙋроглаше́нїѧ, повелѣва́ютъ ѡ҆говѣва́ти вѣ̑рнымъ. Ст҃ы́й  же ѕ҃-й собо́ръ до (с. ун҃з ѡ҆б.) полꙋ́нощи повелѣва́етъ:  Тѵ́пїцы же, стꙋді́йскїй, і҆ерꙋсали́мскїй, и҆ ст҃ы́ѧ горы̀,  до конца̀ г҃-гѡ часа̀ но́щи глаго́лютъ соверша́ти слꙋ́жбꙋ,  и҆ та́кѡ ꙗ҆́сти, ничто́же и҆́но, но хлѣ́бъ, и҆ ѻ҆во́щїе,  и҆ ма́лѡ ві́нъ, ꙗ҆́коже мню̀. Сїѧ̑ оу҆́бѡ всѧ̑ мы̀  сочета́вше, сꙋ́щымъ оу҆ на́съ ѡ҆ хрⷭ҇тѣ̀ бра́тїѧмъ  предложи́хомъ, ꙗ҆́коже и҆ предрече́сѧ по ѻ҆те́ческомꙋ  оу҆ста́вꙋ, ꙗ҆́кѡ да кꙋ́пнѡ, внегда̀ за́йдетъ со́лнце,  клепа́ти, и҆дѣ́же доспѣ́етъ ѿпꙋ́стъ. 
[зрѝ] По вкꙋше́нїи же всеѧ̀ бра́тїи, быва́етъ чте́нїе  въ тѣ́хже дѣѧ́нїихъ ст҃ы́хъ а҆пⷭ҇лъ, ꙗ҆́коже предрече́сѧ.  Сїѐ ѻ҆па́сство да внима́етъ цр҃квонача́льникъ, Да всѧ̑  дѣѧ̑нїѧ прочтꙋ́тсѧ до конца̀. Бра́тїѧмъ же всѣ̑мъ съ  прилѣжа́нїемъ послꙋ́шающымъ, и҆ да не бꙋ́детъ лѣ́ть ни  є҆ди́номꙋ же на со́нъ преда́ти себѐ, боѧ́щесѧ скве́рны  и҆скꙋси́телѧ врага̀: въ таковы́хъ бо временѣ́хъ и҆  мѣ́стѣхъ тщи́тсѧ вра́гъ ѡ҆скверни́ти неради̑выѧ, и҆  многосонли̑выѧ мона́хи. И҆змѣнѧ́ютсѧ же чтецы̀, и҆ чтꙋ́тъ  да́же до часа̀ д҃-гѡ но́щи: Посе́мъ же вжига́етъ  параекклисїа́рхъ всѧ̑ канди̑ла по мѣ́стѡмъ: И҆ взе́мъ ѿ  настоѧ́телѧ бл҃гослове́нїе, и҆ та́кѡ и҆зше́дъ оу҆дарѧ́етъ  въ би́ло. И҆ чте́цъ соверша́етъ чте́нїе. И҆ а҆́бїе  бл҃гослови́вшꙋ і҆ере́ю, глаго́лемъ трист҃о́е, и҆ по Ѻ҆́ч҃е  на́шъ: Гдⷭ҇и поми́лꙋй, в҃і. Сла́ва, и҆ ны́нѣ: Прїиди́те  поклони́мсѧ, три́жды: ѱало́мъ н҃. Та́же пое́мъ канѡ́нъ  вели́кїѧ сꙋббѡ́ты, гла́съ ѕ҃: Волно́ю морско́ю: І҆рмосы̀ по  два́жды: тропарѝ на в҃і, со стїха́ми пѣ́сней. Послѣдѝ  і҆рмо́съ ѻ҆́ба ли̑ка вкꙋ́пѣ. По г҃-й пѣ́сни, сѣда́ленъ:  Гро́бъ тво́й сп҃се: Сла́ва, и҆ ны́нѣ, то́йже. И҆ чте́тсѧ  сло́во ст҃а́гѡ є҆пїфа́нїа кѵ́прскагѡ, є҆гѡ́же нача́ло:  Что̀ сїѐ дне́сь безмо́лвїе мно́го, ꙗ҆́кѡ цр҃ь спи́тъ; По  ѕ҃-й пѣ́сни, конда́къ, и҆ і҆́косъ вели́кїѧ сꙋббѡ́ты:  Бе́зднꙋ (с. ун҃и) заключи́вый: И҆ чте́нїе ѿ слове́съ  златоꙋ́стагѡ, въ коне́цъ толкова́нїѧ є҆ѵⷢ҇лїа є҆́же ѿ  матѳе́а: и҆лѝ ѿ і҆ѡа́нна, сло́во воскрⷭ҇но. Посе́мъ  пѣ́снь з҃, и҆ про́чее. По ѳ҃-й пѣ́сни, послѣдѝ і҆рмо́съ  ѻ҆́ба ли̑ка вкꙋ́пѣ. Та́же трист҃о́е. и҆ по Ѻ҆́ч҃е на́шъ:  Тропа́рь, гла́съ в҃: Є҆гда̀ снизше́лъ є҆сѝ къ сме́рти:  Та́же є҆ктенїа̀, Поми́лꙋй на́съ бж҃е: И҆ ѿпꙋ́стъ  преждепи́санный. 


(с. ун҃и ѡ҆б.) 
[глⷡ҇а н҃] Нача́ло съ бг҃омъ ст҃ы́мъ, пентїкоста́рїа, 
си́рѣчь пѧтьдесѧ́тницы, начина́емыѧ ѿ ст҃ы́ѧ и҆  вели́кїѧ недѣ́ли па́схи оу҆́тра, и҆ конча́емыѧ да́же до  недѣ́ли всѣ́хъ ст҃ы́хъ, ѡ҆бдержа́щїѧ неѡскꙋ́днѡ на всѧ́кїй  де́нь всѐ послѣ́дованїе. 
Во ст҃ꙋ́ю и҆ вели́кꙋю недѣ́лю па́схи:  
комм. Ѡ҆б̾ часѣ̀ оу҆́треннѣмъ, параекклисїа́рхъ  взе́мъ бл҃гослове́нїе оу҆ настоѧ́телѧ, и҆схо́дитъ,  оу҆дарѧ́етъ въ вели́кое и҆ кле́плетъ дово́льно. 
И҆ вше́дъ во хра́мъ вжига́етъ свѣщы̀ всѧ̑, и҆ канди̑ла:  оу҆строѧ́етъ же сосꙋ́ды два̀ со оу҆́глїемъ горѧ́щимъ, и҆  влага́етъ въ ни́хъ ѳѷмїа́ма мно́гѡ бл҃гово́ннагѡ, и҆  поставлѧ́етъ є҆ди́нъ сосꙋ́дъ средѝ цр҃кве, дрꙋгі́й же во  ст҃о́мъ ѻ҆лтарѣ̀: ꙗ҆́кѡ да и҆спо́лнитсѧ цр҃ковь всѧ̀  бл҃гово́нїѧ. Та́же настоѧ́тель вше́дъ во ст҃ы́й ѻ҆лта́рь со  і҆ере́и и҆ дїа́коны ѡ҆блача́тсѧ въ ве́сь свѣтлѣ́йшїй  са́нъ, и҆ раздае́тъ свѣщы̀ бра́тїи. И҆ взе́млетъ чⷭ҇тны́й  крⷭ҇тъ: кади́ло же взе́млетъ дїа́конъ: І҆ере́й же ст҃о́е  є҆ѵⷢ҇лїе, и҆́нъ і҆ере́й ѡ҆́бразъ воскрⷭ҇нїѧ хрⷭ҇то́ва, и҆  ста́вѧтсѧ лице́мъ на за́падъ: И҆ затворѧ́тъ врата̀  цр҃кѡ́внаѧ, ꙗ҆̀же къ за́падꙋ. И҆схо́дитъ настоѧ́тель со  і҆ере́и въ притво́ръ, сѣ́верными две́рьми, пред̾идꙋ́щымъ  пред̾ ни́мъ дїа́конѡмъ со двѣма̀ свѣща́ми, и҆ ѻ҆́ба  ли̑ки, пою́ще стїхи́рꙋ, гла́съ ѕ҃: Воскрⷭ҇нїе твоѐ хрⷭ҇тѐ  сп҃се: 
комм. [Се́й сті́хъ не ѡ҆брѣта́етсѧ ни во є҆ди́номъ  ѿ оу҆ста́вѡвъ, нижѐ въ пентїкоста́рїахъ, є҆́же бы здѣ̀  пѣва́емꙋ бы́ти є҆мꙋ̀.] 
(с. ун҃ѳ) 
Та́же оу҆дарѧ́ютъ во всѧ̑ кампа́ны и҆ тѧ̑жкаѧ, и҆  кле́плютъ дово́льнѡ. И҆ вше́дше въ притво́ръ, и҆ ста́нꙋтъ со  є҆ѵⷢ҇лїемъ и҆ со ѡ҆́бразомъ, лице́мъ на за́падъ, ꙗ҆́коже  оу҆каза́сѧ пре́жде. Та́же настоѧ́тель взе́млетъ оу҆  дїа́кона кади́ло въ пра́вꙋю рꙋ́кꙋ, крⷭ҇тъ же въ лѣ́вꙋю, и҆  кади́тъ ѡ҆́бразы, и҆ кли́росы, и҆ бра́тїю, по ѻ҆бы́чаю.  Дїа́конꙋ же предносѧ́щꙋ пред̾ ни́мъ свѣщꙋ̀ горѧ́щꙋ.  Бра́тїѧ же всѝ стоѧ́тъ держа́ще свѣщы̀ своѧ̑, со  внима́нїемъ молѧ́щесѧ въ себѣ̀, и҆ бл҃годарѧ́ще на́съ ра́ди  пострада́вшаго, и҆ воскрⷭ҇шагѡ хрⷭ҇та̀ бг҃а на́шего. По  сконча́нїи же кажде́нїѧ, прихо́дитъ настоѧ́тель пред̾  вели̑кїѧ врата̀ цр҃кве, и҆ покади́тъ дїа́кона предстоѧ́щаго  є҆мꙋ̀ со свѣще́ю. Тогда̀ взе́мъ кади́ло дїа́конъ ѿ рꙋкꙋ̀  настоѧ́телѧ, и҆ покади́тъ самаго̀ настоѧ́телѧ. И҆ па́ки  воспрїи́мъ настоѧ́тель, кади́ло ста́въ пред̾ цр҃ко́вными  две́рьми, зрѧ̀ на восто́къ, и҆ назна́менꙋетъ вели̑кїѧ врата̀  цр҃кве, [затворє́ннаѧ сꙋ̑ща,] кади́ломъ крⷭ҇тоѡбра́знѡ,  три́жды, держѧ̀ въ лѣ́вой рꙋцѣ̀ чⷭ҇тны́й крⷭ҇тъ. И҆  свѣти́льникѡмъ стоѧ́щымъ со ѻ҆бою̀ странꙋ̑. И҆ возгласи́тъ  велегла́снѡ: 
комм. Сла́ва ст҃ѣ́й и҆ є҆диносꙋ́щнѣй, и҆  животворѧ́щей, и҆ нераздѣ́льнѣй трⷪ҇цѣ, всегда̀ ны́нѣ и҆  при́снѡ, и҆ во вѣ́ки вѣкѡ́въ. 
И҆ на́мъ ѿвѣща́ющымъ: А҆ми́нь. Начина́етъ настоѧ́тель  съ про́чими слꙋжи́тели, велегла́снѡ настоѧ́щїй тропа́рь, во  гла́съ є҃: Хрⷭ҇то́съ воскр҃се и҆з̾ ме́ртвыхъ, сме́ртїю  сме́рть попра́въ, и҆ сꙋ́щымъ во гробѣ́хъ живо́тъ дарова́въ.  И҆ мы̀ то́йже пое́мъ подо́бнѣ, со сладкопѣ́нїемъ. Пое́тсѧ  же се́й тропа́рь три́жды ѿ настоѧ́телѧ, и҆ три́жды ѡ҆  на́съ. Та́же настоѧ́тель глаго́летъ стїхѝ: а҃-й: Да  воскрⷭ҇нетъ бг҃ъ, и҆ расточа́тсѧ вразѝ є҆гѡ̀. И҆ на  кі́йждо сті́хъ мы̀ пое́мъ тропа́рь: Хрⷭ҇то́съ воскр҃се:  ве́сь (с. ун҃ѳ ѡ҆б.) по є҆ди́ножды. в҃-й сті́хъ: Ꙗ҆́кѡ  и҆счеза́етъ ды́мъ, да и҆сче́знꙋтъ. Хрⷭ҇то́съ воскр҃се:  є҆ди́ножды. Тре́тїй: Та́кѡ да поги́бнꙋтъ грѣ̑шницы ѿ  лица̀ бж҃їѧ: Хрⷭ҇то́съ воскр҃се: є҆ди́ножды. Четве́ртый:  Се́й де́нь, є҆го́же сотворѝ гдⷭ҇ь: Хрⷭ҇то́съ воскр҃се:  є҆ди́ножды. Сла́ва, Хрⷭ҇то́съ воскр҃се: є҆ди́ножды. И҆  ны́нѣ, Хрⷭ҇то́съ воскр҃се: є҆ди́ножды. Та́же настоѧ́тель  пое́тъ вы́шшимъ гла́сомъ: Хрⷭ҇то́съ воскр҃се и҆з̾  ме́ртвыхъ, сме́ртїю сме́рть попра́въ. И҆ ѿверза́етъ  врата̀. Вхо́дитъ настоѧ́тель съ чⷭ҇тны́мъ крⷭ҇то́мъ,  пред̾идꙋ́щымъ є҆мꙋ̀ со двѣма̀ лампа́дами: И҆ бра́тїѧмъ  пою́щымъ: И҆ сꙋ́щымъ во гробѣ́хъ живо́тъ дарова́въ. Та́же  оу҆дарѧ́ютъ во всѧ̑ кампа́ны, и҆ кле́плютъ дово́льнѡ, трѝ  зво́ны. Вше́дъ же настоѧ́тель со і҆ере́и во ст҃ы́й  ѻ҆лта́рь: И҆ дїа́конъ глаго́летъ є҆ктенїю̀ вели́кꙋю:  Ми́ромъ гдⷭ҇ꙋ помо́лимсѧ. Возгла́съ: Ꙗ҆́кѡ подоба́етъ  тебѣ̀ всѧ́каѧ сла́ва: И҆ начина́етъ предстоѧ́тель канѡ́нъ,  творе́нїе господи́на і҆ѡа́нна дамаски́на, гла́съ а҃-й.  і҆рмо́съ: Воскрⷭ҇нїѧ де́нь: І҆рмосы̀ на д҃: тропари́ же на  в҃і, съ припѣ́вы, Хрⷭ҇то́съ воскр҃се: И҆ па́ки послѣдѝ  кі́йждо ли́къ і҆рмо́съ. Послѣди́ же на схо́дѣ катава́сїа,  і҆рмо́съ то́йже: Воскрⷭ҇нїѧ де́нь: И҆ но не́мъ, Хрⷭ҇то́съ  воскр҃се: три́жды. Твори́тъ же нача́ло канѡ́на на кꙋ́юждо  пѣ́снь всегда̀ предстоѧ́тель, десно́й и҆лѝ лѣ́вой  странѣ̀ слꙋчи́вшейсѧ нача́ти. И҆ кади́тъ въ нача́лѣ  канѡ́на ст҃ы̑ѧ і҆кѡ̑ны, и҆ ѻ҆́ба ли́ки, и҆ бра́тїю по  чи́нꙋ. И҆ по ко́ейждо пѣ́сни быва́етъ є҆ктенїа̀ ма́лаѧ  внѣ̀ ѻ҆лтарѧ̀, ꙗ҆́коже рѣ́хомъ, во ст҃ы́й се́й де́нь.  Возгла́съ внꙋ́трь ѻ҆лтарѧ̀ ѿ і҆ере́а: Ꙗ҆́кѡ твоѧ̀  держа́ва: По а҃-й пѣ́сни, пое́тъ десна́ѧ страна̀. По г҃-й  же пое́тъ лѣ́ваѧ. Си́це пое́мъ и҆ по про́чихъ пѣ́снехъ. По  г҃-й пѣ́сни, возгла́съ: Ꙗ҆́кѡ ты̀ є҆сѝ бг҃ъ на́шъ: 
(с. у҃ѯ) 
Та́же ѵ҆пакоѝ, гла́съ д҃: 
Предвари́вшыѧ оу҆́тро ꙗ҆̀же ѡ҆ марі́и, и҆ ѡ҆брѣ́тшыѧ  ка́мень ѿвале́нъ ѿ гро́ба, слы́шахꙋ ѿ а҆́гг҃ла: во  свѣ́тѣ присносꙋ́щнѣмъ сꙋ́щаго съ ме́ртвыми что̀ и҆́щете  ꙗ҆́кѡ человѣ́ка; ви́дите грѡ́бныѧ пелєны̀, тецы́те и҆  мі́рꙋ проповѣ́дите, ꙗ҆́кѡ воста̀ гдⷭ҇ь, оу҆мертви́вый  сме́рть: ꙗ҆́кѡ є҆́сть сн҃ъ бг҃а сп҃са́ющагѡ ро́дъ  человѣ́ческїй. 
И҆ чте́нїе въ григо́рїи бг҃осло́вѣ, є҆гѡ́же нача́ло:  На стра́жи мое́й ста́нꙋ: По чте́нїи же, па́ки вжига́ютъ  свѣщы̀ бра́тїѧ. По д҃-й пѣ́сни, є҆ктенїа̀, и҆ возгла́съ:  Ꙗ҆́кѡ бл҃гъ и҆ чл҃вѣколю́бецъ бг҃ъ є҆сѝ: По є҃-й  пѣ́сни, возгла́съ: Ꙗ҆́кѡ ст҃и́сѧ и҆ просла́висѧ  пречⷭ҇тно́е и҆ великолѣ́пое и҆́мѧ твоѐ: По ѕ҃-й пѣ́сни,  возгла́съ: Ты́ бо є҆сѝ цр҃ь ми́ра, и҆ сп҃съ дꙋ́шъ на́шихъ: 
Конда́къ, гла́съ и҃: 
А҆́ще и҆ во гро́бъ снизше́лъ є҆сѝ безсме́ртне, но  а҆́довꙋ разрꙋши́лъ є҆сѝ си́лꙋ, и҆ воскрⷭ҇лъ є҆сѝ ꙗ҆́кѡ  побѣди́тель хрⷭ҇тѐ бж҃е, жена́мъ мѷроно́сицамъ вѣща́вый:  ра́дꙋйтесѧ, и҆ твои̑мъ а҆пⷭ҇лѡмъ ми́ръ да́рꙋѧй, па́дшымъ  подаѧ́й воскрⷭ҇нїе. 
И҆ і҆́косъ. И҆ чте́мъ сѷнаѯа́рїй. 
Та́же глаго́лемъ: 
Воскрⷭ҇нїе хрⷭ҇то́во ви́дѣвше, поклони́мсѧ ст҃о́мꙋ  гдⷭ҇ꙋ і҆и҃сꙋ. є҆ди́номꙋ безгрѣ́шномꙋ. крⷭ҇тꙋ̀ твоемꙋ̀  покланѧ́емсѧ хрⷭ҇тѐ, и҆ ст҃о́е воскрⷭ҇нїе твоѐ пое́мъ и҆  сла́вимъ: ты́ бо є҆сѝ бг҃ъ на́шъ, ра́звѣ тебѐ и҆но́гѡ не  зна́емъ: и҆́мѧ твоѐ и҆менꙋ́емъ. прїиди́те всѝ вѣ́рнїи,  поклони́мсѧ ст҃о́мꙋ хрⷭ҇то́вꙋ воскрⷭ҇нїю: се́ бо прїи́де  крⷭ҇то́мъ ра́дость всемꙋ̀ мі́рꙋ, всегда̀ бл҃гословѧ́ще  гдⷭ҇а, пое́мъ воскрⷭ҇нїе є҆гѡ̀: распѧ́тїе бо претерпѣ́въ,  сме́ртїю сме́рть разрꙋшѝ. три́жды. 
Посе́мъ стїхи́ра, гла́съ ѕ҃: 
Воскр҃съ і҆и҃съ ѿ гро́ба, ꙗ҆́коже проречѐ, дадѐ  на́мъ живо́тъ вѣ́чный, и҆ ве́лїю млⷭ҇ть. три́жды. 
(с. у҃ѯ ѡ҆б.) 
Та́же пое́мъ про́чыѧ г҃ пѣ́сни. По з҃-й пѣ́сни,  є҆ктенїа̀ ма́лаѧ. Возгла́съ: Бꙋ́ди держа́ва црⷭ҇твїѧ  твоегѡ̀: По и҃-й пѣ́сни возгла́съ: Ꙗ҆́кѡ бл҃гослови́сѧ  и҆́мѧ твоѐ: На ѳ҃-й пѣ́сни, пое́мъ припѣ́вы пра́здника  па́схи, по не́й же є҆ктенїа̀, и҆ возгла́съ: Ꙗ҆́кѡ тѧ̀  хва́лѧтъ всѧ̑ си̑лы нбⷭ҇ныѧ: Свѣти́ленъ: Пло́тїю  оу҆снꙋ́въ: три́жды. На хвали́техъ, Всѧ́кое дыха́нїе, на  гла́съ а҃. ста́вимъ стїхѝ д҃, и҆ пое́мъ стїхи̑ры.  воскрⷭ҇ны, гла́съ а҃. Пое́мъ твою̀ хрⷭ҇тѐ: и҆ про́чихъ г҃.  Та́же соше́дшесѧ ѻ҆́ба ли̑ка вкꙋ́пѣ, пое́мъ стїхи̑ры  па́схи, гла́съ є҃, съ припѣ́вы и҆́хъ: Да воскрⷭ҇нетъ бг҃ъ,  и҆ расточа́тсѧ вразѝ є҆гѡ̀. Па́сха сщ҃е́ннаѧ на́мъ дне́сь  показа́сѧ: И҆ про́чыѧ г҃ стїхѝ: Сла́ва, и҆ ны́нѣ, гла́съ  то́йже: Воскрⷭ҇нїѧ де́нь: та́же, Хрⷭ҇то́съ воскр҃се: И҆  пое́мъ сїѐ мно́гажды, до́ндеже цѣлꙋ́етъ бра́тїѧ дрꙋ́гъ  дрꙋ́га. Цѣлова́нїе же настоѧ́телѧ съ про́чими і҆ере́и и҆  дїа́коны, во ст҃о́мъ ѻ҆лтарѣ̀ быва́етъ си́це: глаго́летъ  приходѧ́й: Хрⷭ҇то́съ воскр҃се. Ѻ҆́номꙋ же ѿвѣща́вшꙋ:  Вои́стиннꙋ воскр҃се. Посе́мъ взе́мъ настоѧ́тель чⷭ҇тны́й  крⷭ҇тъ, и҆ ста́нетъ внѣ̀ пред̾ ст҃ы́ми црⷭ҇кими две́рьми.  Та́кожде и҆ всѝ сщ҃е́нницы, є҆ли́кѡ и҆́хъ є҆́сть, и҆  дїа́коны, взе́мше кі́йждо и҆́хъ ст҃о́е є҆ѵⷢ҇лїе, и҆  чⷭ҇тны̑ѧ і҆кѡ̑ны, по чи́нꙋ своемꙋ̀. И҆ ста́нꙋтъ всѝ  рѧ́домъ, ѿ десны́ѧ страны̀ настоѧ́телѧ. И҆ прихо́дѧтъ  пре́жде честнѣ́йшїи цр҃кѡ́вницы, и҆ ста́рцы, є҆ди́нъ по  є҆ди́номꙋ. И҆ ма́лѡ преклонѧ́ютсѧ пред̾ настоѧ́телемъ. И҆  цѣлꙋ́ютъ кі́йждо и҆́хъ чⷭ҇тны́й крⷭ҇тъ, и҆ ст҃о́е  є҆ѵⷢ҇лїе, є҆го́же держи́тъ і҆ере́й, и҆ про́чыѧ ѡ҆́бразы.  Та́же и҆ самого̀ настоѧ́телѧ во оу҆ста̀ цѣлꙋ́ютъ,  глаго́люще: Хрⷭ҇то́съ воскр҃се. Ѻ҆́номꙋ же ѿвѣща́вшꙋ:  Вои́стиннꙋ воскр҃се. По томꙋ́ же ѡ҆́бразꙋ и҆ і҆ере́євъ  цѣлꙋ́ютъ, и҆ са́ми междꙋ̀ собо́ю, по чи́нꙋ (с. уѯ҃а)  своемꙋ̀. И҆ ста́вѧтсѧ ѿ і҆ере́євъ по десно́й странѣ̀  рѧ́домъ. Та́же по ни́хъ и҆ мїрѧ́не та́кожде цѣлова́нїе  творѧ́тъ. Рабѡ́тницы же монасты́рстїи въ то́мже чинꙋ̀ да  ста́нꙋтъ, и҆ дрꙋ́гъ дрꙋ́га цѣлꙋ́юще. Быва́етъ же посредѝ  во всѣ́хъ ве́лїе молча́нїе. По цѣлова́нїи же чте́тсѧ  ѡ҆гласи́тельное сло́во златоꙋ́стагѡ ѿ настоѧ́телѧ, и҆лѝ  є҆кклисїа́рха: А҆́ще кто̀ бл҃гочести́въ, и҆ бг҃олюби́въ: Не  сѣди́мъ же на сицево́мъ чте́нїи, но стоѧ́ще слꙋ́шаемъ всѝ.  Та́же глаго́летсѧ тропа́рь ст҃а́гѡ, гла́съ и҃: Оу҆́стъ  твои́хъ: Посе́мъ дїа́конъ глаго́летъ є҆ктєнїѝ: Поми́лꙋй  на́съ бж҃е: и҆ И҆спо́лнимъ оу҆́треннюю мл҃твꙋ на́шꙋ  гдⷭ҇еви. И҆ по возгла́сѣ, дїа́конъ: Премꙋ́дрость. Мы́ же,  Бл҃гословѝ. Настоѧ́тель, Сы́й бл҃гослове́нъ хрⷭ҇то́съ бг҃ъ  на́шъ: И҆ мы̀, А҆ми́нь. Оу҆твердѝ бж҃е: Посе́мъ  настоѧ́тель держѧ̀ крⷭ҇тъ, вмѣ́стѡ, Сла́ва тебѣ̀ хрⷭ҇тѐ  бж҃е: пое́тъ, Хрⷭ҇то́съ воскр҃се и҆з̾ ме́ртвыхъ, сме́ртїю  сме́рть попра́въ. И҆ мы̀ пое́мъ: И҆ сꙋ́щымъ во гробѣ́хъ  живо́тъ дарова́въ. И҆ а҆́бїе настоѧ́тель глаго́летъ  ѿпꙋ́стъ: Хрⷭ҇то́съ воскр҃сы́й и҆з̾ ме́ртвыхъ, сме́ртїю  сме́рть попра́вый, и҆ сꙋ́щымъ во гробѣ́хъ живо́тъ  дарова́вый: и҆́стинный бг҃ъ на́шъ, и҆ прѡ́чаѧ. Та́же крⷭ҇тъ  возвыша́ѧ глаго́летъ: Хрⷭ҇то́съ воскр҃се. три́жды. Мы́ же  ѿвѣща́емъ: Вои́стиннꙋ воскр҃се. три́жды. Та́же пое́мъ  коне́чное: Хрⷭ҇то́съ воскр҃се: три́жды, ве́сь тропа́рь. И҆  по не́мъ пѣ́нїемъ ко́нчимъ: И҆ на́мъ дарова̀ живо́тъ  вѣ́чный, покланѧ́емсѧ є҆гѡ̀ тридне́вномꙋ воскрⷭ҇нїю.  Посе́мъ многолѣ́тны. И҆ цѣлꙋ́емъ чⷭ҇тны́й крⷭ҇тъ держи́мый  въ рꙋкꙋ̀ настоѧ́телѧ. И҆ ча́съ а҃-й глаго́лемъ: Хрⷭ҇то́съ  воскр҃се, три́жды. Воскрⷭ҇нїе хрⷭ҇то́во: три́жды. Та́же  ѵ҆пакоѝ, є҆ди́ножды: Предвари́вшыѧ оу҆́тро: Та́же  конда́къ, є҆ди́ножды: А҆́ще и҆ во гро́бъ: 
(с. уѯ҃а ѡ҆б.) 
Та́же и҆ се́й тропа́рь є҆ди́ножды: 
Во гро́бѣ пло́тски, во а҆́дѣ же съ дꙋше́ю ꙗ҆́кѡ бг҃ъ,  въ раи́ же съ разбо́йникомъ, и҆ на прⷭ҇то́лѣ бы́лъ є҆сѝ  хрⷭ҇тѐ со ѻ҆ц҃е́мъ и҆ дх҃омъ, всѧ̑ и҆сполнѧ́ѧй  неѡпи́санный. 
Сла́ва: 
Ꙗ҆́кѡ живоно́сецъ, ꙗ҆́кѡ раѧ̀ краснѣ́йшїй вои́стиннꙋ,  и҆ черто́га всѧ́кагѡ ца́рскагѡ, показа́сѧ свѣтлѣ́йшїй  хрⷭ҇тѐ гро́бъ тво́й, и҆сто́чникъ на́шегѡ воскрⷭ҇нїѧ. 
И҆ ны́нѣ, бг҃оро́диченъ: 
Вы́шнѧгѡ ѡ҆сщ҃е́нное бж҃е́ственное селе́нїе, ра́дꙋйсѧ,  тобо́ю бо даде́сѧ ра́дость, бцⷣе зовꙋ́щымъ: бл҃гослове́на  ты̀ въ жена́хъ є҆сѝ всенепоро́чнаѧ влⷣчце. 
Та́же, Гдⷭ҇и поми́лꙋй, м҃. Сла́ва, и҆ ны́нѣ:  Чⷭ҇тнѣ́йшꙋю херꙋві̑мъ: И҆́менемъ гдⷭ҇нимъ бл҃гословѝ  ѻ҆́тче. І҆ере́й сті́хъ: Мл҃твами ст҃ы́хъ ѻ҆тє́цъ на́шихъ:  Мы́ же рече́мъ, А҆ми́нь. И҆ па́ки глаго́лемъ подо́бнѣ:  Хрⷭ҇то́съ воскр҃се: три́жды. Сла́ва, и҆ ны́нѣ, Гдⷭ҇и  поми́лꙋй, три́жды. Бл҃гословѝ, и҆ ѿпꙋ́стъ пе́рвагѡ часа̀.  Си́мъ же ѡ҆́бразомъ пое́тсѧ за г҃-й, за ѕ҃-й пред̾  лїтꙋргі́ею, та́кожде и҆ пред̾ вече́рнею за ѳ҃-й ча́съ, и҆  за повече́рїе. Та́кожде и҆ за полꙋ́нощницꙋ. 
[зрѝ] А҆́ще ли когда̀ по нꙋ́ждѣ не бꙋ́детъ лїтꙋргі́и:  Вмѣ́стѡ и҆з̾ѡбрази́тельныхъ глаго́лемъ си́це: Хрⷭ҇то́съ  воскр҃се: три́жды. Воскрⷭ҇нїе хрⷭ҇то́во: є҆ди́ножды.  Посе́мъ, Предвари́вшыѧ оу҆́тро: Сла́ва, конда́къ: А҆́ще и҆  во гро́бъ: И҆ ны́нѣ, Є҆диноро́дный сн҃е: Посе́мъ  бл҃жє́нна ѿ канѡ́на, пѣ́снь г҃ и҆ ѕ҃. І҆ере́й,  Премꙋ́дрость. Чте́цъ надписа́нїе а҆по́стола, и҆ са́мое  чте́нїе. Посе́мъ і҆ере́й є҆ѵⷢ҇лїе. Та́же, Помѧнѝ на́съ  гдⷭ҇и: Ли́къ нбⷭ҇ный: И҆ посе́мъ: Вѣ́рꙋю во є҆ди́наго  бг҃а: Ѡ҆сла́би, ѡ҆ста́ви: И҆ по Ѻ҆́ч҃е на́шъ: конда́къ:  А҆́ще и҆ во гро́бъ: Сла́ва, и҆ ны́нѣ, бг҃оро́диченъ:  Вы́шнѧгѡ ѡ҆сщ҃е́нное: Гдⷭ҇и поми́лꙋй, м҃. Та́же, Є҆ди́нъ  ст҃ъ, є҆ди́нъ гдⷭ҇ь і҆и҃съ хрⷭ҇то́съ, (с. уѯ҃в) во  сла́вꙋ бг҃а ѻ҆тца̀, а҆ми́нь. И҆ посе́мъ вмѣ́стѡ, Бꙋ́ди  и҆́мѧ гдⷭ҇не, Хрⷭ҇то́съ воскр҃се: три́жды. Та́же ѱало́мъ,  Бл҃гословлю̀ гдⷭ҇а на всѧ́кое вре́мѧ: Коне́цъ: Не лиша́тсѧ  всѧ́кагѡ бл҃га. И҆ посе́мъ ѿпꙋ́стъ: и҆ и҆схо́димъ въ  трапе́зꙋ. 
Подоба́етъ вѣ́дати, ка́кѡ пое́тсѧ моле́бенъ на ст҃ꙋ́ю  па́схꙋ:  
І҆ере́й глаго́летъ: Бл҃гослове́нъ бг҃ъ на́шъ: И҆ мы̀,  А҆ми́нь. Та́же і҆ере́й, Хрⷭ҇то́съ воскр҃се: три́жды. Та́же,  Хрⷭ҇то́съ воскр҃се: три́жды, на ли́ки, ꙗ҆́коже  пред̾из̾ѧви́сѧ въ нача́лѣ оу҆́трени. По Сла́ва, и҆  ны́нѣ, і҆ере́й глаго́летъ: Хрⷭ҇то́съ воскр҃се и҆з̾  ме́ртвыхъ: Мы́ же, И҆ сꙋ́щымъ во гробѣ́хъ живо́тъ  дарова́въ. Та́же, Сла́ва, и҆ ны́нѣ, ѵ҆пакоѝ: Предвари́вшыѧ  оу҆́тро: 
комм. А҆́ще ли хо́щеши приложи́ти канѡ́нъ ко́егѡ  ст҃а́гѡ: 
Тогда̀ глаго́ли пре́жде тропа́рь ст҃а́гѡ, є҆ди́ножды:  Сла́ва, и҆ ны́нѣ: Предвари́вшыѧ оу҆́тро: Посе́мъ канѡ́нъ  па́схи, со і҆рмосо́мъ на ѕ҃. Припѣ́въ, Хрⷭ҇то́съ воскр҃се:  и҆ ст҃а́гѡ, а҆́ще бꙋ́детъ, на д҃. Катава́сїа, по г҃-й и҆ ѕ҃- й пѣ́сни: Сп҃сѝ ѿ бѣ́дъ: По ѕ҃-й пѣ́сни, конда́къ и҆  і҆́косъ па́схи. Та́же прокі́менъ, гла́съ и҃: Се́й де́нь,  є҆го́же сотворѝ гдⷭ҇ь: Сті́хъ: И҆сповѣ́дайтесѧ гдⷭ҇еви:  Та́же ст҃а́гѡ прокі́менъ. Є҆ѵⷢ҇лїе лꙋкѝ, зача́ло рд҃і.  Пото́мъ ст҃а́гѡ. По ѳ҃-й пѣ́сни, за Досто́йно, і҆рмо́съ:  Свѣти́сѧ, свѣти́сѧ: Та́же, хрⷭ҇то́съ воскр҃се: три́жды:  Посе́мъ ѵ҆пакоѝ: Предвари́вшыѧ оу҆́тро: Сла́ва, тропа́рь  ст҃а́гѡ. И҆ ны́нѣ, конда́къ: А҆́ще и҆ во гро́бъ: Та́же,  є҆ктенїа̀, Поми́лꙋй на́съ бж҃е: Посе́мъ (с. уѯ҃в ѡ҆б.)  і҆ере́й глаго́летъ, Премꙋ́дрость. Мы́ же, Хрⷭ҇то́съ  воскр҃се: три́жды. Та́же і҆ере́й вмѣ́стѡ: Сла́ва тебѣ̀  хрⷭ҇тѐ бж҃е: Хрⷭ҇то́съ воскр҃се и҆з̾ ме́ртвыхъ: И҆ мы̀: И҆  сꙋ́щымъ во гробѣ́хъ живо́тъ дарова́въ. И҆ ѿпꙋ́стъ со  крⷭ҇то́мъ глаго́летъ си́це: Хрⷭ҇то́съ воскр҃сы́й и҆з̾  ме́ртвыхъ: И҆ прѡ́чаѧ, ꙗ҆́кѡ предписа́сѧ въ концѣ̀  оу҆́трени. Посе́мъ возглаша́етъ: Хрⷭ҇то́съ воскр҃се,  три́жды. Мы́ же ѿвѣща́емъ: Вои́стиннꙋ воскр҃се, три́жды.  И҆ па́ки пое́мъ: Хрⷭ҇то́съ воскр҃се: три́жды. Та́же, Гдⷭ҇и  поми́лꙋй, три́жды, съ пѣ́нїемъ. 
комм. Послѣ́дованїе лїтꙋргі́и быва́етъ пора́нꙋ. 
Наче́ншꙋ дїа́конꙋ: Бл҃гословѝ влады́ко. Настоѧ́телю же  возгласи́вшꙋ: Бл҃гослове́но црⷭ҇тво ѻ҆ц҃а̀, и҆ сн҃а, и҆  ст҃а́гѡ дх҃а, ны́нѣ и҆ при́снѡ, и҆ во вѣ́ки вѣкѡ́въ. И҆  мы̀: А҆ми́нь. Настоѧ́тель пое́тъ съ про́чими слꙋжи́тели во  ст҃о́мъ ѻ҆лтарѣ̀: Хрⷭ҇то́съ воскр҃се и҆з̾ ме́ртвыхъ,  сме́ртїю сме́рть попра́въ, и҆ сꙋ́щымъ во гробѣ́хъ живо́тъ  дарова́въ. Три́жды. И҆ ли́ки то́йже, три́жды. Настоѧ́тель  глаго́летъ припѣ́въ, Пе́рвый: Да воскрⷭ҇нетъ бг҃ъ: Ли́къ:  Хрⷭ҇то́съ воскр҃се: є҆ди́ножды. Вторы́й: Ꙗ҆́кѡ и҆счеза́етъ  ды́мъ: Хрⷭ҇то́съ воскр҃се: є҆ди́ножды. Тре́тїй: Та́кѡ да  поги́бнꙋтъ грѣ̑шницы: Хрⷭ҇то́съ воскр҃се: є҆ди́ножды.  Четве́ртый: Се́й де́нь: Хрⷭ҇то́съ воскр҃се: є҆ди́ножды.  Сла́ва: Хрⷭ҇то́съ воскр҃се: є҆ди́ножды. И҆ ны́нѣ:  Хрⷭ҇то́съ воскр҃се: є҆ди́ножды. Та́же настоѧ́тель пое́тъ  вы́шшимъ гла́сомъ: Хрⷭ҇то́съ воскр҃се и҆з̾ ме́ртвыхъ,  сме́ртїю сме́рть попра́въ. Мы́ же: И҆ сꙋ́щымъ во гробѣ́хъ  живо́тъ дарова́въ. Посе́мъ глаго́летъ дїа́конъ є҆ктенїю̀  вели́кꙋю. По є҆ктенїи́ же, и҆ по возгла́сѣ: А҆нтїфѡ́нъ а҃- й, ѱало́мъ ѯ҃є, гла́съ в҃. Сті́хъ а҃: Воскли́кните  гдⷭ҇еви всѧ̀ землѧ̀. Припѣ́въ: Мл҃твами бцⷣы, сп҃се сп҃сѝ  на́съ. Дрꙋгі́й ли́къ то́йже сті́хъ: Воскли́кните гдⷭ҇еви  всѧ̀ землѧ̀, по́йте же и҆́мени (с. уѯ҃г) є҆гѡ̀, дади́те  сла́вꙋ хвалѣ̀ є҆гѡ̀. Мл҃твами бцⷣы: Сті́хъ: Рцы́те бг҃ꙋ:  ко́ль стра̑шна дѣла̀ твоѧ̑! во мно́жествѣ си́лы твоеѧ̀  со́лжꙋтъ тебѣ̀ вразѝ твоѝ. Мл҃твами бцⷣы: Сті́хъ г҃:  Всѧ̀ землѧ̀ да покло́нитсѧ тебѣ̀, и҆ пое́тъ тебѣ̀, да  пое́тъ же и҆́мени твоемꙋ̀ вы́шнїй. Мл҃твами бцⷣы: Сла́ва,  и҆ ны́нѣ, кꙋ́пнѡ ѻ҆́ба ли̑ка, вы́шшимъ гла́сомъ: Мл҃твами  бцⷣы: Та́же є҆ктенїа̀ ма́лаѧ. А҆нтїфѡ́нъ в҃-й, ѱало́мъ  ѯ҃ѕ-й, гла́съ то́йже. Сті́хъ а҃: Бж҃е оу҆ще́дри ны̀, и҆  бл҃гослови́ ны. Припѣ́въ: Сп҃си́ ны сн҃е бж҃їй, воскр҃сы́й  и҆з̾ ме́ртвыхъ, пою́щыѧ тѝ: а҆ллилꙋ́їа. є҆ди́ножды.  Дрꙋга́ѧ страна̀ то́йжде сті́хъ: Бж҃е оу҆ще́дри ны̀ и҆  бл҃гослови́ ны, просвѣтѝ лицѐ твоѐ на ны̀, и҆ поми́лꙋй  ны̀. Сп҃си́ ны сн҃е бж҃їй: Сті́хъ в҃: Да позна́емъ на землѝ  пꙋ́ть тво́й, во всѣ́хъ ꙗ҆зы́цѣхъ сп҃се́нїе твоѐ. Сп҃си́  ны сн҃е бж҃їй: Сті́хъ г҃: Да и҆сповѣ́дѧтсѧ тебѣ̀ лю́дїе  бж҃е, да и҆сповѣ́дѧтсѧ тебѣ̀ лю́дїе всѝ. Сп҃си́ ны сн҃е  бж҃їй: Сла́ва, и҆ ны́нѣ: вкꙋ́пѣ два̀ ли̑ка: Є҆диноро́дный  сн҃е: Та́же є҆ктенїа̀. А҆нтїфѡ́нъ г҃-й, ѱало́мъ ѯ҃з-й,  гла́съ є҃: Да воскрⷭ҇нетъ бг҃ъ, и҆ расточа́тсѧ вразѝ  є҆гѡ̀. Тропа́рь: Хрⷭ҇то́съ воскр҃се и҆з̾ ме́ртвыхъ:  Дрꙋга́ѧ страна̀ то́йжде сті́хъ: Да воскрⷭ҇нетъ бг҃ъ, и҆  расточа́тсѧ вразѝ є҆гѡ̀: Хрⷭ҇то́съ воскр҃се: Сті́хъ в҃:  Ꙗ҆́кѡ и҆счеза́етъ ды́мъ, да и҆сче́знꙋтъ: Хрⷭ҇то́съ  воскр҃се: Сті́хъ г҃: Та́кѡ да поги́бнꙋтъ грѣ̑шницы ѿ  лица̀ бж҃їѧ: Хрⷭ҇то́съ воскр҃се: И҆ быва́етъ вхо́дъ. И҆  возглаша́етъ дїа́конъ, [а҆́ще є҆́сть, а҆́ще же нѝ,  і҆ере́й.] Премꙋ́дрость, про́сти. Мы́ же вхо́дное: Въ  цр҃квахъ бл҃гослови́те бг҃а, гдⷭ҇а ѿ и҆стѡ́чникъ  і҆и҃левыхъ: И҆ пое́мъ тропа́рь: Хрⷭ҇то́съ воскр҃се:  Ѵ҆пакоѝ: Предвари́вшыѧ оу҆́тро: Сла́ва, и҆ ны́нѣ,  конда́къ: А҆́ще и҆ во гро́бъ снизше́лъ є҆сѝ: Вмѣ́стѡ же  трист҃а́гѡ: Є҆ли́цы во хрⷭ҇та̀ крⷭ҇ти́стесѧ, во хрⷭ҇та̀  ѡ҆блеко́стесѧ: а҆ллилꙋ́їа. 
(с. уѯ҃г ѡ҆б.) 
[зрѝ] Подоба́етъ вѣ́дати: Ꙗ҆́кѡ сїѐ нача́ло  лїтꙋргі́и, и҆ а҆нтїфѡ́ны, и҆ Є҆ли́цы во хрⷭ҇та̀  крⷭ҇ти́стесѧ: пое́мъ во всю̀ седми́цꙋ свѣ́тлꙋю, да́же до  недѣ́ли но́выѧ. 
Прокі́менъ, гла́съ и҃: Се́й де́нь, є҆го́же сотворѝ  гдⷭ҇ь, возра́дꙋемсѧ и҆ возвесели́мсѧ во́нь. Сті́хъ:  И҆сповѣ́дайтесѧ гдⷭ҇еви ꙗ҆́кѡ бл҃гъ, ꙗ҆́кѡ въ вѣ́къ  млⷭ҇ть є҆гѡ̀. А҆по́столъ дѣѧ́нїй, зача́ло а҃: Пе́рвое  оу҆́бѡ сло́во сотвори́хъ: А҆ллилꙋ́їа, гла́съ д҃: Ты̀  воскр҃съ оу҆ще́дриши сїѡ́на: Сті́хъ: Гдⷭ҇ь съ нб҃сѐ на  зе́млю призрѣ̀. Є҆ѵⷢ҇лїе і҆ѡа́нна, зача́ло а҃. Вре́мени же  приспѣ́вшꙋ чте́нїѧ ст҃а́гѡ є҆ѵⷢ҇лїа: Нача́льный дїа́конъ  хотѧ́й є҆ѵⷢ҇лїе честѝ, глаго́летъ: Бл҃гословѝ влады́ко  бл҃говѣсти́телѧ: Та́же настоѧ́тель глаго́летъ: Бг҃ъ  мл҃твами ст҃а́гѡ сла́внагѡ: и҆ прѡ́чаѧ, ꙗ҆́коже оу҆каза́сѧ  въ лїтꙋргїа́рїи. И҆схо́дитъ дїа́конъ, и҆ на ѻ҆бы́чномъ  мѣ́стѣ прѧ́мѡ ца́рскихъ вра́тъ, на восто́къ лице́мъ  ста́нетъ. И҆ настоѧ́телю пре́жде возгласи́вшꙋ пред̾  престо́ломъ: Премꙋ́дрость, про́сти, оу҆слы́шимъ ст҃а́гѡ  є҆ѵⷢ҇лїа: То́жде и҆ всѝ і҆ере́и, є҆ли́цы сꙋ́ть слꙋжа́щїи.  По си́хъ же и҆ дїа́кони глаго́лютъ, на разли́чныхъ  мѣ́стѣхъ ста́вше ѿ ст҃а́гѡ прⷭ҇то́ла, и҆ до за́падныхъ  вра́тъ цр҃ко́вныхъ є҆ди́нъ по є҆ди́номꙋ. Послѣди́ же  всѣ́хъ стои́тъ а҆рхїдїа́конъ. И҆ чтꙋ́тъ всѝ по  настоѧ́телю, є҆ди́нъ по є҆ди́номꙋ по статїѧ́мъ, ꙗ҆́коже  настоѧ́тель расположи́тъ. И҆ предначина́етъ настоѧ́тель: Ѿ  і҆ѡа́нна ст҃а́гѡ є҆ѵⷢ҇лїа чте́нїе. Про́чїи то́жде.  Настоѧ́тель: Во́нмемъ. Про́чїи то́жде. Настоѧ́тель стоѧ̀  пред̾ престо́ломъ на восто́къ лице́мъ, чте́тъ: Въ нача́лѣ  бѣ̀ сло́во: и҆ прѡ́чаѧ. Про́чїи то́жде. И҆ на всѧ́комъ  возгла́сѣ и҆лѝ статїѝ є҆ѵⷢ҇лїа, оу҆дарѧ́ютъ въ цр҃кви  по є҆ди́ножды въ канді́ю. Параекклисїа́рхъ же внѣ̀ цр҃кве  въ вели́кое би́ло, и҆ въ вели́кїй кампа́нъ. На послѣ́днемъ  же возгла́сѣ оу҆дарѧ́ютъ (с. уѯ҃д) во всѧ̑ кампа́ны, и҆  въ вели́кое би́ло. И҆ быва́етъ по чи́нꙋ бж҃е́ственнаѧ  лїтꙋргі́а златоꙋ́стагѡ. Вмѣ́стѡ, Досто́йно, пое́мъ:  А҆́гг҃лъ вопїѧ́ше бл҃года́тнѣй: Та́же і҆рмо́съ: Свѣти́сѧ,  свѣти́сѧ: Прича́стный: Тѣ́ло хрⷭ҇то́во прїими́те,  и҆сто́чника безсме́ртнагѡ вкꙋси́те. а҆ллилꙋ́їа, три́жды.  Є҆гда́ же настоѧ́тель глаго́летъ: Со стра́хомъ бж҃їимъ и҆  вѣ́рою пристꙋпи́те. Мы́ же вмѣ́стѡ, Бл҃гослове́нъ грѧды́й  во и҆́мѧ гдⷭ҇не: пое́мъ, Хрⷭ҇то́съ воскр҃се: є҆ди́ножды.  Настоѧ́тель глаго́летъ: Сп҃сѝ бж҃е лю́ди твоѧ̑: И҆ мы̀:  Хрⷭ҇то́съ воскр҃се: є҆ди́ножды. Є҆гда́ же и҆зглаго́летъ  і҆ере́й: Всегда̀, ны́нѣ, и҆ при́снѡ. И҆ мы̀, Хрⷭ҇то́съ  воскр҃се: є҆ди́ножды. Посе́мъ є҆ктенїа̀. Вмѣ́стѡ же,  Бꙋ́ди и҆́мѧ гдⷭ҇не, и҆ вмѣ́стѡ ѱалма̀, Бл҃гословлю̀  гдⷭ҇а, пое́мъ: Хрⷭ҇то́съ воскр҃се: в҃і, и҆ мно́жае,  до́ндеже ꙾а҆нафѡ́ра꙾꙾а҆нті́дѡръ꙾ ѿ настоѧ́телѧ  разда́стсѧ. Та́же настоѧ́тель: Бл҃гослове́нїе гдⷭ҇не на  ва́съ: Ли́къ: А҆ми́нь.Посе́мъ настоѧ́тель, вмѣ́стѡ, Сла́ва  тебѣ̀ хрⷭ҇тѐ бж҃е, пое́тъ: Хрⷭ҇то́съ воскр҃се и҆з̾  ме́ртвыхъ: И҆ ли́къ: И҆ сꙋ́щымъ во гробѣ́хъ живо́тъ  дарова́въ. Посе́мъ настоѧ́тель глаго́летъ ѿпꙋ́стъ со  крⷭ҇то́мъ по ѻ҆бы́чаю, ꙗ҆́коже оу҆каза́сѧ на оу҆́трени. 
[зрѝ] Да бꙋ́детъ же вѣ́стнѡ и҆ сїѐ: Ꙗ҆́кѡ вра́тъ  црⷭ҇кихъ ѻ҆лтарѧ̀, вели́кихъ же, и҆ ѿ стра́нъ ма́лыхъ, по  всѣ̑мъ цр҃квамъ во всю̀ свѣ́тлꙋю седми́цꙋ не затворѧ́емъ  и҆ во вре́мѧ причаще́нїѧ. 
[зрѝ] Вѣ́домо же бꙋ́ди и҆ сїѐ: Ꙗ҆́кѡ мѧ́съ  правосла́внїи хрⷭ҇тїа́не къ цр҃кви не прино́сѧтъ, но въ  до́мъ ко і҆ере́ю. 
комм. Мл҃тва во є҆́же бл҃гослови́ти бра́шна, мѧса̀,  во ст҃ꙋ́ю и҆ вели́кꙋю недѣ́лю па́схи. 
Твори́тъ і҆ере́й нача́ло: Бл҃гослове́нъ бг҃ъ на́шъ:  Хрⷭ҇то́съ воскр҃се: три́жды. Та́же, Гдⷭ҇ꙋ помо́лимсѧ. Гдⷭ҇и  поми́лꙋй. При́зри гдⷭ҇и і҆и҃се хрⷭ҇тѐ бж҃е на́шъ, на  бра́шна мѧ́съ: 
(с. уѯ҃д ѡ҆б.) 
комм. Мл҃тва во є҆́же бл҃гослови́ти сы́ръ и҆  ꙗ҆́ица. 
Ꙗ҆́ица же и҆ сы́ръ принесє́нныѧ поставлѧ́ютсѧ въ  притво́рѣ, въ цр҃ковь же ѿню́дъ не подоба́етъ вноси́ти.  І҆ере́й же и҆зше́дъ глаго́летъ: Гдⷭ҇ꙋ помо́лимсѧ. Влⷣко  гдⷭ҇и бж҃е на́шъ: 
[зрѝ] Вѣ́стно же бꙋ́ди:  
Ꙗ҆́кѡ сицевы́й мѧ́съ и҆ набѣ́лꙋ прино́съ, не є҆́сть  па́сха, нижѐ а҆́гнецъ, ꙗ҆́коже нѣ́цыи глаго́лютъ и҆  прїе́млютъ, и҆ є҆мꙋ̀ со всѧ́кимъ говѣ́нїемъ, ꙗ҆́коже  нѣ́коей ст҃ы́ни причаща́ютсѧ: но просто́е приноше́нїе. не  а҆́ки бо сїѐ въ же́ртвꙋ бг҃ꙋ приноси́тисѧ и҆́мать, но  то́кмѡ да начина́ющымъ по постѣ̀ мѧ́со и҆ сы́ръ ꙗ҆́сти,  ѿ і҆ере́а предложе́нными мл҃твами въ снѣ́дь бл҃гослове́но  бꙋ́детъ: па́сха бо са́мъ хрⷭ҇то́съ є҆́сть, и҆ а҆́гнецъ  взе́млѧй грѣхѝ мі́ра, на ѻ҆лтарѣ̀ въ безкро́вной  же́ртвѣ, въ пречⷭ҇тыхъ та́йнахъ чⷭ҇тна́гѡ тѣ́ла, и҆  животворѧ́щїѧ кро́ве своеѧ̀, ѿ і҆ере́а бг҃ꙋ и҆ ѻ҆ц҃ꙋ̀  приноси́мый, и҆ томꙋ̀ досто́йнѡ причаща́ющїисѧ, и҆́стиннꙋю  ꙗ҆дѧ́тъ па́схꙋ. И҆ сегѡ̀ ра́ди ѻ҆́ныѧ прино́сы, ꙗ҆́кѡ не  сꙋ́ть па́сха, во ѻ҆лта́рь и҆лѝ въ цр҃ковь не досто́итъ  вноси́ти, но внѣ̀ цр҃кве, и҆лѝ въ притво́рѣ, мл҃твою  бл҃гослови́ти, по г҃-мꙋ пра́вилꙋ ст҃ы́хъ а҆пⷭ҇лъ,  глаго́лющихъ: А҆́ще кто̀ є҆пⷭ҇кпъ и҆лѝ пресвѵ́теръ,  кромѣ̀ вчине́нїѧ гдⷭ҇нѧ ѡ҆ же́ртвѣ, и҆на̑ѧ нѣ̑каѧ ко  ѻ҆лтарю̀ принесе́тъ, ме́дъ, и҆лѝ млеко̀, и҆лѝ вмѣ́стѡ  вїна̀ сїке́рꙋ, сі́есть, ѻ҆лові́нꙋ, и҆лѝ медови́нꙋ, и҆лѝ  пти̑цы, и҆лѝ ка̑ѧ живѡ́тнаѧ, и҆лѝ сѡ́чива, ра́звѣ  гро́здїѧ въ лѣ́тѣ, и҆ є҆ле́а (с. уѯ҃є) на свѣ́щники  и҆ ѳѷмїа́ма, во вре́мѧ лїтꙋргі́и, да и҆зве́ржетсѧ. И҆ по  ѕ҃-мꙋ собо́рꙋ, и҆́же въ трꙋ́ллѣ, въ пра́вилѣ ч҃ѳ  глаго́лющꙋ. И҆ семꙋ̀ во а҆рме́нстѣй странѣ̀ быва́ти  оу҆вѣ́дѣхомъ, ꙗ҆́кѡ нѣ́цыи внꙋ́трь во ст҃ы́хъ  ѻ҆лтарѣ́хъ, ча̑сти мѧ́съ варѧ́ще, прино́сѧтъ сщ҃е́нникѡмъ  жидо́вски раздѣлѧ́юще. 
Тѣ́мже цр҃ковь непоро́чнꙋю хранѧ́ще, оу҆зако́нихомъ,  ꙗ҆́кѡ не подоба́етъ ни є҆ди́номꙋ же і҆ере́ю разли́чныхъ  мѧ́съ часте́й ѿ приносѧ́щихъ прїима́ти: но тѣ́ми  дово́льни да бꙋ́дꙋтъ, ꙗ҆̀же приносѧ́щемꙋ возмнѧ́тсѧ.  Сицево́мꙋ приноше́нїю быва́емꙋ внѣ̀ цр҃кве. А҆́ще же кто̀  сегѡ̀ не сотвори́тъ, да ѿлꙋчи́тсѧ. 
Послѣ́дованїе а҆́ртоса. 
Въ де́нь ст҃ы́ѧ па́схи по ѿпꙋ́стѣ бж҃е́ственныѧ  лїтꙋргі́и, взе́мшꙋ і҆ере́ю ѡ҆́бразъ воскрⷭ҇нїѧ хрⷭ҇то́ва,  дїа́конꙋ же прїи́мшꙋ ѿ и҆на́гѡ а҆́ртосъ црⷭ҇кими враты̀,  а҆́ще во ѻ҆лтарѣ̀ бꙋ́детъ. [Въ нѣ́кихъ же ѻ҆би́телехъ на  а҆нало́гїи во хра́мѣ на сїѐ оу҆стро́енномъ кꙋ́пнѡ со  ѡ҆́бразомъ воскрⷭ҇нїѧ гдⷭ҇нѧ поставлѧ́етсѧ: и҆ ꙾ко  а҆нафѡ́рѣ꙾꙾а҆нті́дѡрꙋ꙾ и҆дꙋ́ще цѣлꙋ́ютъ пе́рвѣе  пра́здникъ, та́же а҆́ртосъ. И҆ дїа́конъ взе́млетъ є҆го̀  и҆з̾ мѣ́ста, съ панагїа́ромъ, и҆ въ рꙋка́хъ несе́тъ,  пред̾идꙋ́щей лампа́дѣ, и҆лѝ двѣма̀. настоѧ́тель же и҆  бра́тїѧ всѧ̑ по чи́нꙋ своемꙋ̀ и҆схо́дѧтъ со а҆́ртосомъ,  [сі́есть хлѣ́бомъ, просфоро́ю всецѣ́лою, на сѐ со  крⷭ҇то́мъ на не́й и҆з̾ѡбраже́ннымъ оу҆гото́ванною,] и҆з̾  цр҃кве въ трапе́зꙋ. Вмѣ́стѡ ѱалма̀, Вознесꙋ́ тѧ бж҃е (с.  уѯ҃є ѡ҆б.) мо́й: Хрⷭ҇то́съ воскр҃се. пою́ще:  Параекклисїа́рхꙋ же и҆ про́чей бра́тїи во всѧ̑ зво́ны  оу҆дарѧ́ющымъ. И҆ вше́дше въ трапе́зꙋ поставлѧ́ютъ  пра́здникъ и҆ а҆́ртосъ на мѣ́стѣхъ и҆́хъ. И҆ глаго́летъ  настоѧ́тель: Хрⷭ҇то́съ воскр҃се, три́жды. И҆ Ѻ҆́ч҃е на́шъ:  Сла́ва, и҆ ны́нѣ: Гдⷭ҇и поми́лꙋй, три́жды, бл҃гословѝ.  Настоѧ́тель, Хрⷭ҇тѐ бж҃е бл҃гословѝ ꙗ҆́стїе: и҆ прѡ́чаѧ.  мы́ же, А҆ми́нь. Сѣда́емъ кі́йждо на мѣ́стѣ свое́мъ, со  всѧ́кимъ безмо́лвїемъ, и҆ бл҃гоговѣ́инствомъ: и҆ быва́етъ  оу҆тѣше́нїе ве́лїе на всѧ̑ и҆ чте́нїе по ѻ҆бы́чаю. По  ѻ҆бы́чной трапе́зѣ, востаю́ще бра́тїѧ, поставлѧ́ютъ  а҆́ртосъ на трапе́зѣ, пою́ще: Хрⷭ҇то́съ воскр҃се: три́жды,  и҆ Гдⷭ҇и поми́лꙋй, три́жды: Бл҃гословѝ. Та́же кела́рь  прїе́мъ, ѻ҆бы́чное проще́нїе ѿ настоѧ́телѧ и҆ бра́тїи:  Бл҃гослови́те мѧ̀ ѻ҆тцы̀ ст҃і́и, и҆ прости́те мѧ̀  грѣ́шнаго. Мы́ же рече́мъ: Бг҃ъ да прости́тъ и҆  бл҃гослови́тъ. Та́же сне́мъ камила́ѵхїй, возгласи́тъ,  вмѣ́стѡ, Вели́ко и҆́мѧ ст҃ы́ѧ трⷪ҇цы: Хрⷭ҇то́съ воскр҃се,  є҆ди́ножды. На́мъ же ѿвѣща́ющымъ: Вои́стиннꙋ воскр҃се:  То́йже назна́менавъ крⷭ҇тоѡбра́знѡ а҆́ртосомъ, глаго́летъ:  Покланѧ́емсѧ є҆гѡ̀ тридне́вномꙋ воскрⷭ҇нїю. Полага́етъ и҆  на панагїа́рѣ. Пото́мъ прино́ситъ кела́рь а҆́ртосъ съ  панагїа́ромъ къ настоѧ́телю, и҆ цѣлꙋ́етъ а҆́ртосъ, и҆ всѧ̑  по не́мъ бра́тїѧ, пою́ще пѣ́снь ѳ҃-ю, І҆рмо́съ, Свѣти́сѧ,  свѣти́сѧ: и҆ про́чыѧ ѻ҆́ба тропарѝ тоѧ̀ пѣ́сни. И҆ па́ки  і҆рмо́съ, Свѣти́сѧ, свѣти́сѧ: По цѣлова́нїи же просфоры̀  ѿ всѣ́хъ, возврати́всѧ кела́рь поставлѧ́етъ ю҆̀ пред̾  настоѧ́телемъ, и҆ рече́тъ сті́хъ: Мл҃твами ст҃ы́хъ ѻ҆тє́цъ  на́шихъ, гдⷭ҇и і҆и҃се хрⷭ҇тѐ бж҃е на́шъ, поми́лꙋй на́съ. И҆  мы̀, А҆ми́нь. и҆ пое́мъ, Хрⷭ҇то́съ воскр҃се: три́жды.  Сла́ва, глаго́лемъ ѵ҆пакоѝ, Предвари́вшыѧ оу҆́тро: И҆  ны́нѣ, конда́къ, А҆́ще и҆ во (с. уѯ҃ѕ) гро́бъ: Гдⷭ҇и  поми́лꙋй, три́жды. Бл҃гословѝ. Настоѧ́тель: Бл҃гослове́нъ  бг҃ъ ми́лꙋѧй и҆ пита́ѧй на́съ ѿ свои́хъ бога́тыхъ дарѡ́въ,  свое́ю бл҃года́тїю и҆ чл҃вѣколю́бїемъ, всегда̀, ны́нѣ и҆  при́снѡ, и҆ во вѣ́ки вѣкѡ́въ. И҆ мы̀, А҆ми́нь. Та́же  настоѧ́тель: Бг҃ъ да прости́тъ и҆ поми́лꙋетъ послꙋжи́вшихъ  на́мъ. И҆ а҆́бїе и҆схо́дитъ и҆з̾ трапе́зы въ цр҃ковь. И҆  бра́тїѧ всѧ̑ по чи́нꙋ своемꙋ̀, пред̾идꙋ́щꙋ і҆ере́ю со  і҆кѡ́ною воскрⷭ҇нїѧ хрⷭ҇то́ва, и҆ дїа́конꙋ со а҆́ртосомъ, и҆  кли́рїкѡмъ пою́щымъ: Хрⷭ҇то́съ воскр҃се: Тогда̀  параекклисїа́рхъ, и҆ прѡ́чаѧ бра́тїѧ оу҆дарѧ́ютъ во всѧ̑  зво́ны. Вше́дшꙋ же настоѧ́телю и҆ бра́тїи въ цр҃ковь,  І҆ере́й и҆ дїа́конъ поставлѧ́ютъ на свои́хъ и҆̀мъ мѣ́стѣхъ  і҆кѡ́нꙋ и҆ а҆́ртосъ. Мы́ же пое́мъ: И҆ на́мъ дарова̀ живо́тъ  вѣ́чный: И҆ и҆́демъ въ кє́ллїи своѧ̑. Си́це же  возслѣ́дꙋетсѧ цѣлова́нїе ѡ҆ просфорѣ̀, ꙗ҆́же є҆́сть  а҆́ртосъ чрез̾ всю̀ седми́цꙋ ст҃ы́ѧ свѣ́тлыѧ недѣ́ли,  да́же до сꙋббѡ́ты. 
[зрѝ] Подоба́етъ вѣ́дати: Ꙗ҆́кѡ а҆́ще слꙋчи́тсѧ  бра́тꙋ ко́емꙋ ѿитѝ ко гдⷭ҇ꙋ въ сїю̀ седми́цꙋ па́схи: И҆  ѡ҆ се́мъ зрѝ всегѡ̀ послѣ́дованїѧ си́хъ дне́й ѡ҆  оу҆со́пшихъ въ тре́бникѣ. 
Во ст҃ꙋ́ю и҆ вели́кꙋю недѣ́лю па́схи ве́чера.  
По ѳ҃-мъ часѣ̀ во свѣти́льничномъ, ѡ҆блачи́тсѧ  настоѧ́тель во всю̀ сщ҃е́ннꙋю ѻ҆де́ждꙋ. И҆ ста́въ пред̾  ст҃о́ю трапе́зою съ кади́льницею зна́менꙋетъ крⷭ҇тови́днѡ,  и҆ возглаша́етъ глаго́лѧ: Бл҃гослове́нъ бг҃ъ на́шъ: И҆ на́мъ  (с. уѯ҃ѕ ѡ҆б.) ѿвѣща́ющымъ: А҆ми́нь. И҆ то́й  начина́етъ: Хрⷭ҇то́съ воскр҃се и҆з̾ ме́ртвыхъ, сме́ртїю  сме́рть попра́въ, и҆ сꙋ́щымъ во гробѣ́хъ живо́тъ дарова́въ.  Три́жды. И҆ мы̀ то́йже пое́мъ, три́жды. И҆ глаго́летъ  настоѧ́тель преждеречє́ныѧ стїхѝ: а҃-й, Да воскрⷭ҇нетъ  бг҃ъ: в҃-й, Ꙗ҆́кѡ и҆счеза́етъ ды́мъ: г҃-й, Та́кѡ да  поги́бнꙋтъ грѣ̑шницы: д҃-й, Се́й де́нь, є҆го́же сотворѝ  гдⷭ҇ь: Мы́ же на кі́йждо сті́хъ пое́мъ: Хрⷭ҇то́съ воскр҃се:  по є҆ди́ножды. Сла́ва: Мы́ же, Хрⷭ҇то́съ воскр҃се: И҆  ны́нѣ: Мы́ же, Хрⷭ҇то́съ воскр҃се: И҆ па́ки настоѧ́тель:  Хрⷭ҇то́съ воскр҃се и҆з̾ ме́ртвыхъ, сме́ртїю сме́рть  попра́въ: И҆ мы̀ коне́цъ, И҆ сꙋ́щымъ во гробѣ́хъ живо́тъ  дарова́въ. Та́же є҆ктенїа̀ вели́каѧ: Ми́ромъ гдⷭ҇ꙋ  помо́лимсѧ. 
[зрѝ] [Подоба́етъ вѣ́дати: Ꙗ҆́кѡ по внегда̀ нача́ти,  і҆ере́й кади́тъ ст҃ꙋ́ю трапе́зꙋ по ѻ҆бы́чаю, и҆ ве́сь  ѻ҆лта́рь. На вече́рни, на Гдⷭ҇и воззва́хъ: На оу҆́трени,  въ нача́лѣ канѡ́на и҆схо́дитъ и҆ кади́тъ хра́мъ и҆ ли́ки и҆  бра́тїю по ѻ҆быкнове́нномꙋ чи́нꙋ.] Посе́мъ, Гдⷭ҇и  воззва́хъ, во гла́съ в҃. И҆ пое́мъ стїхи̑ры на ѕ҃: воскрⷭ҇ны  г҃, гла́съ г҃: Пре́жде вѣ̑къ: и҆ а҆натѡ́лїевы г҃: Сла́ва,  Сп҃си́тельнꙋю пѣ́снь пою́ще: И҆ ны́нѣ, бг҃оро́диченъ:  Пре́йде сѣ́нь: Вхо́дъ со є҆ѵⷢ҇лїемъ. Свѣ́те ти́хїй:  та́же, Прокі́менъ вели́кїй, гла́съ з҃: Кто̀ бг҃ъ ве́лїй,  ꙗ҆́кѡ бг҃ъ на́шъ: Сті́хъ а҃-й, Сказа́лъ є҆сѝ въ лю́дехъ  си́лꙋ твою̀: Сті́хъ в҃-й, И҆ рѣ́хъ: ны́нѣ нача́хъ, сїѧ̀  и҆змѣ́на десни́цы вы́шнѧгѡ: Сті́хъ г҃-й, Помѧнꙋ́хъ дѣла̀  гдⷭ҇нѧ, ꙗ҆́кѡ помѧнꙋ̀ ѿ нача́ла чꙋдеса̀ твоѧ̑. И҆ па́ки:  Кто̀ бг҃ъ ве́лїй: По прокі́менѣ же возглаша́етъ дїа́конъ,  И҆ ѡ҆ сподо́битисѧ чте́тъ є҆ѵⷢ҇лїе настоѧ́тель во  ѻ҆лтарѝ, і҆ѡа́нна, зача́ло ѯ҃є: Сꙋ́щꙋ по́здѣ въ де́нь  то́й: Коне́цъ, Не и҆мꙋ̀ вѣ́ры (с. уѯ҃з) Посе́мъ  є҆ктенїа̀: Рце́мъ всѝ: и҆ Сподо́би гдⷭ҇и въ ве́черъ се́й:  Та́же, И҆спо́лнимъ вече́рнюю мл҃твꙋ: И҆ по возгла́сѣ пое́мъ  стїхи́рꙋ воскрⷭ҇нꙋ, гла́съ в҃, Воскрⷭ҇нїе твоѐ хрⷭ҇тѐ  сп҃се: Та́же стїхи̑ры па́схи, гла́съ є҃: Па́сха сщ҃е́ннаѧ:  съ припѣ́вы и҆́хъ. Сла́ва, и҆ ны́нѣ: Воскрⷭ҇нїѧ де́нь:  Хрⷭ҇то́съ воскр҃се: три́жды, кромѣ̀ конца̀ стїхи́ры. Та́же  дїа́конъ: Премꙋ́дрость. Мы́ же, Бл҃гословѝ. Настоѧ́тель:  Сы́й бл҃гослове́нъ хрⷭ҇то́съ бг҃ъ на́шъ: И҆ мы̀, Оу҆твердѝ  бж҃е: Та́же настоѧ́тель, вмѣ́стѡ, Сла́ва тебѣ̀ хрⷭ҇тѐ  бж҃е: Хрⷭ҇то́съ воскр҃се и҆з̾ ме́ртвыхъ: И҆ мы̀, И҆ сꙋ́щымъ  во гробѣ́хъ живо́тъ дарова́въ. И҆ а҆́бїе глаго́летъ  ѿпꙋ́стъ со крⷭ҇то́мъ: хрⷭ҇то́съ воскр҃сы́й и҆з̾  ме́ртвыхъ: И҆ прѡ́чаѧ, ꙗ҆́коже и҆з̾ѧви́сѧ въ коне́цъ  оу҆́трени. [зрѝ] И҆ цѣлꙋ́емъ ст҃ы̑ѧ і҆кѡ̑ны. И҆ вхо́димъ  въ трапе́зꙋ, и҆ глаго́лемъ: Хрⷭ҇то́съ воскр҃се: три́жды.  Сла́ва, и҆ ны́нѣ: Настоѧ́тель, хрⷭ҇тѐ бж҃е бл҃гословѝ: По  воста́нїи же ѿ трапе́зы, глаго́лемъ: Хрⷭ҇то́съ воскр҃се:  три́жды. Сла́ва, и҆ ны́нѣ: Настоѧ́тель, Съ на́ми бг҃ъ  свое́ю бл҃года́тїю: И҆ та́кѡ твори́мъ во всю̀ седми́цꙋ  свѣ́тлꙋю вече́рни вослѣ́дованїе. 
Въ понедѣ́льникъ свѣ́тлыѧ седми́цы на оу҆́трени.  
Пре́жде нача́ла вжига́етъ канди̑ла и҆ свѣщы̀  параекклисїа́рхъ: Та́же кле́плетъ въ вели́кїй кампа́нъ, и҆  въ про́чыѧ. И҆ собра́вшымсѧ на́мъ во хра́мъ, і҆ере́й  полага́етъ ѻ҆бы́чный покло́нъ настоѧ́телю, и҆ ѿхо́дитъ во  ст҃ы́й ѻ҆лта́рь, и҆ взе́мъ кади́льницꙋ стои́тъ пред̾  ст҃о́ю трапе́зою, кромѣ̀ сщ҃е́нническїѧ ѻ҆де́жды,  є҆пїтрахі́лїй то́чїю возло́жъ све́рхъ (с. уѯ҃з ѡ҆б.)  ма́нтїи: кади́тъ крⷭ҇тоѡбра́знѡ, глаго́лѧ: Сла́ва ст҃ѣ́й и҆  є҆диносꙋ́щнѣй: И҆ начина́емъ тропа́рь, Хрⷭ҇то́съ воскр҃се:  три́жды. И҆ на́мъ то́жде ѿвѣща́ющымъ. и҆ пое́мъ:  Хрⷭ҇то́съ воскр҃се: со стїхѝ є҆гѡ̀, ꙗ҆́коже и҆з̾ѧви́сѧ  въ недѣ́лю оу҆́тра и҆ ве́чера: въ мїрски́хъ же хра́мѣхъ  ѡ҆блачи́тсѧ і҆ере́й въ ри̑зы. Та́же, є҆ктенїа̀ вели́каѧ. И҆  по возгла́сѣ а҆́бїе пое́мъ канѡ́нъ: Воскрⷭ҇нїѧ де́нь:  і҆рмосы̀ по два́жды, тропари́ же на і҃, съ припѣ́вомъ:  Хрⷭ҇то́съ воскр҃се: Въ сла́ва же, и҆ И҆ ны́нѣ, глаго́лемъ  бг҃оро́дичны господи́на ѳеофа́на, и҆ господи́на і҆ѡ́сифа.  Катава́сїа ѻ҆́ба ли̑ка вкꙋ́пѣ: Воскрⷭ҇нїѧ де́нь: И҆  послѣдѝ: Хрⷭ҇то́съ воскр҃се: три́жды. И҆ глаго́лемъ сїѐ  во всю̀ седми́цꙋ вкꙋ́пѣ со і҆рмосы̀ на д҃і. По г҃-й  пѣ́сни, ѵ҆пакоѝ: Предвари́вшыѧ оу҆́тро: И҆ чте́нїе на а҃- ю кни́гꙋ: Въ нача́лѣ бѣ̀ сло́во: ѿ і҆ѡа́нна толкова́нїе  златоꙋ́стагѡ. [Ѿ сегѡ́ бо днѐ начина́емъ сїю̀ кни́гꙋ, и҆  да́же до всѣ́хъ ст҃ы́хъ соверша́емъ.] По ѕ҃-й пѣ́сни  конда́къ: А҆́ще и҆ во гро́бъ: и҆ і҆́косъ, и҆ чте́нїе. И҆ по  не́мъ: Воскрⷭ҇нїе хрⷭ҇то́во: три́жды. И҆ Воскр҃съ і҆и҃съ ѿ  гро́ба: три́жды. И҆ а҆́бїе про́чыѧ пѣ̑сни. ѳ҃-ю пѣ́снь  пое́мъ съ припѣ́вы. Та́же свѣти́ленъ: Пло́тїю оу҆снꙋ́въ:  три́жды. На хвали́техъ, Всѧ́кое дыха́нїе: И҆ пое́мъ стїхи̑ры  воскрⷭ҇ны, на д҃, гла́съ в҃: Всѧ́кое дыха́нїе и҆ всѧ̀  тва́рь: И҆ стїхи̑ры па́схи, съ припѣ́вы и҆́хъ, ꙗ҆́коже  предписа́сѧ во оу҆́трени недѣ́ли. И҆ є҆ктєнїѝ, и҆  ѿпꙋ́стъ, и҆ ча́съ а҃-й. Си́це же быва́етъ слꙋ́жба  оу҆́трени, во всю̀ седми́цꙋ свѣ́тлꙋю. Твори́мъ же и҆  лїті́ю внѣ̀ ѻ҆би́тели. 
[зрѝ] Подоба́етъ вѣ́дати: Ꙗ҆́кѡ твори́мъ и҆схожде́нїе  дне́сь внѣ̀ монастырѧ̀, предносѧ́ще хорꙋ̑гви. Въ рꙋка́хъ же  держа́ще ст҃о́е є҆ѵⷢ҇лїе, чⷭ҇тны́й крⷭ҇тъ, и҆ і҆кѡ̑ны,  воскрⷭ҇нїѧ хрⷭ҇то́ва, и҆ пречⷭ҇тыѧ бцⷣы. Пое́мъ канѡ́нъ  па́схи съ бг҃оро́дичны, (с. уѯ҃и) на и҃, Катава́сїа,  і҆рмо́съ то́йже. По ѕ҃-й пѣ́сни, послѣдѝ є҆ѵⷢ҇лїа  глаго́лемъ: Воскрⷭ҇нїе хрⷭ҇то́во: три́жды. Та́же, стїхи́ра:  Воскр҃съ і҆и҃съ ѿ гро́ба: три́жды. Та́же з҃-ѧ, и҃-ѧ и҆ ѳ҃- ѧ пѣ̑сни: и҆ про́чее моле́бна, ли́стъ уѯ҃в. На  лїтꙋргі́и, а҆нтїфѡ́ны па́схи непремѣ́ннѡ, ꙗ҆́коже  оу҆каза́сѧ въ недѣ́лю па́схи. Прокі́менъ а҆пⷭ҇ла, гла́съ  и҃. Во всю̀ зе́млю и҆зы́де вѣща́нїе и҆́хъ: Сті́хъ: Нб҃са̀  повѣ́даютъ сла́вꙋ бж҃їю: А҆по́столъ дѣѧ́нїй, зача́ло в҃:  Возврати́шасѧ а҆пⷭ҇ли во і҆ерⷭ҇ли́мъ: А҆ллилꙋ́їа, гла́съ а҃:  И҆сповѣ́дѧтъ нб҃са̀ чꙋдеса̀ твоѧ̑ гдⷭ҇и. Сті́хъ: Бг҃ъ  прославлѧ́емь въ совѣ́тѣ ст҃ы́хъ. Є҆ѵⷢ҇лїе і҆ѡа́нна,  зача́ло в҃: Бг҃а никто́же ви́дѣ нигдѣ́же: Прича́стенъ:  Тѣ́ло хрⷭ҇то́во: На трапе́зѣ быва́етъ оу҆тѣше́нїе  вели́кое бра́тїи. 
Въ понедѣ́льникъ свѣ́тлыѧ седми́цы ве́чера.  
Во свѣти́льничномъ, по Хрⷭ҇то́съ воскр҃се, и҆ про́чихъ,  Пое́мъ: Гдⷭ҇и воззва́хъ, на гла́съ г҃: и҆ пое́мъ стїхи̑ры на  ѕ҃: воскрⷭ҇ны г҃: Твои́мъ крⷭ҇то́мъ хрⷭ҇тѐ сп҃се: И҆  а҆натѡ́лїевы г҃. Сла́ва: Недосто́йнѡ стоѧ́ще въ пречи́стомъ  домꙋ̀ твое́мъ: И҆ ны́нѣ, бг҃оро́диченъ: Ка́кѡ не диви́мсѧ:  Вхо́дъ съ кади́льницею. Свѣ́те ти́хїй: Прокі́менъ вели́кїй,  гла́съ з҃: Бг҃ъ на́шъ на нб҃сѝ и҆ на землѝ, всѧ̑ є҆ли̑ка  восхотѣ̀, сотворѝ. Сті́хъ: Во и҆схо́дѣ і҆и҃левѣ ѿ  є҆гѵ́пта, до́мꙋ і҆а́кѡвлѧ: Сті́хъ: Мо́ре ви́дѣ и҆  побѣжѐ, і҆ѻрда́нъ возврати́сѧ вспѧ́ть. Сті́хъ: Что́ ти  є҆́сть мо́ре, ꙗ҆́кѡ (с. уѯ҃и ѡ҆б.) побѣ́гло є҆сѝ; И҆  па́ки: Бг҃ъ на́шъ на нб҃сѝ и҆ на землѝ: Та́же: І҆ере́й,  и҆лѝ дїа́конъ глаго́летъ: Рце́мъ всѝ, и҆ про́чее  є҆ктенїѝ. Сподо́би гдⷭ҇и: Та́же: И҆спо́лнимъ вече́рнюю: И҆  по возгла́сѣ, на стїхо́внѣ стїхи́ра воскрⷭ҇на, гла́съ г҃:  Стрⷭ҇тїю твое́ю хрⷭ҇тѐ: И҆ стїхи̑ры па́схи: съ припѣ́вы  и҆́хъ. Хрⷭ҇то́съ воскр҃се: три́жды. И҆ ѿпꙋ́стъ. 
Во вто́рникъ свѣ́тлыѧ седми́цы на оу҆́трени.  
Быва́етъ всѐ вослѣ́дованїе непремѣ́ннѡ, ꙗ҆́коже  предписа́сѧ. На хвали́техъ ста́вимъ стїхѝ д҃: и҆ пое́мъ  стїхи̑ры воскрⷭ҇ны, гла́съ г҃: Прїиди́те всѝ ꙗ҆зы́цы: И҆  пра́здника стїхи̑ры: Па́сха сщ҃е́ннаѧ: съ припѣ́вы и҆́хъ.  Та́же, Хрⷭ҇то́съ воскр҃се: три́жды. Є҆ктєнїѝ, и҆  ѿпꙋ́стъ, и҆ ча́съ а҃-й. На лїтꙋргі́и, а҆нтїфѡ́ны па́схи.  Прокі́менъ а҆пⷭ҇ла, гла́съ г҃. Пѣ́снь бцⷣы: Вели́читъ  дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀  своеѧ̀: А҆по́столъ дѣѧ́нїй, зача́ло д҃: Ста́въ пе́тръ со  є҆динона́десѧтьми: А҆ллилꙋ́їа, гла́съ и҃. Воскрⷭ҇нѝ гдⷭ҇и  въ поко́й тво́й: Сті́хъ: Клѧ́тсѧ гдⷭ҇ь дв҃дꙋ и҆́стиною:  Є҆ѵⷢ҇лїе лꙋкѝ, зача́ло рг҃і: Пе́тръ воста́въ течѐ ко  гро́бꙋ: Прича́стенъ: Тѣ́ло хрⷭ҇то́во прїими́те: 
Во вто́рникъ свѣ́тлыѧ седми́цы ве́чера.  
На Гдⷭ҇и воззва́хъ, ста́вимъ стїхѡ́въ ѕ҃, и҆ пое́мъ  стїхи̑ры воскрⷭ҇ны г҃, гла́съ д҃: Животворѧ́щемꙋ твоемꙋ̀  крⷭ҇тꙋ̀: И҆ а҆натѡ́лїевы г҃. Сла́ва: Гдⷭ҇и, є҆́же ѿ  ѻ҆ц҃а̀ твоѐ (с. уѯ҃ѳ) ржⷭ҇тво̀: И҆ ны́нѣ,  бг҃оро́диченъ: И҆́же тебѐ ра́ди: Вхо́дъ съ кади́ломъ.  Свѣ́те ти́хїй: Прокі́менъ, гла́съ и҃: Гла́сомъ мои́мъ ко  гдⷭ҇ꙋ воззва́хъ, гла́сомъ мои́мъ къ бг҃ꙋ, и҆ внѧ́тъ мѝ.  Сті́хъ: Въ де́нь ско́рби моеѧ̀ бг҃а взыска́хъ. Сті́хъ:  Ѿве́ржесѧ оу҆тѣ́шитисѧ дꙋша̀ моѧ̀. Сті́хъ: Бж҃е, во  ст҃ѣ́мъ пꙋ́ть тво́й. И҆ па́ки: Гла́сомъ мои́мъ ко гдⷭ҇ꙋ  воззва́хъ: На стїхо́внѣ стїхи́ра воскрⷭ҇на, гла́съ д҃:  Гдⷭ҇и возше́дъ на крⷭ҇тъ: Та́же па́схи стїхи̑ры съ припѣ́вы  и҆́хъ. И҆ про́чее, ꙗ҆́кѡ предписа́сѧ и҆ ѿпꙋ́стъ. 
Въ сре́дꙋ свѣ́тлыѧ седми́цы на оу҆́трени.  
Вослѣ́дованїе всѐ пра́здника, ꙗ҆́коже пред̾ѧви́сѧ.  На хвали́техъ ста́вимъ стїхѝ д҃. И҆ пое́мъ стїхи̑ры  воскрⷭ҇ны, гла́съ д҃: Крⷭ҇тъ претерпѣ́вый и҆ сме́рть: Та́же  стїхи̑ры па́схи, съ припѣ́вы и҆́хъ. И҆ ѻ҆бы́чный  ѿпꙋ́стъ. И҆ лїті́а внѣ̀ ѻ҆би́тели. Часы́ же по ѻ҆бы́чаю  па́схи. На лїтꙋргі́и, а҆нтїфѡ́ны па́схи. Прокі́менъ а҆пⷭ҇ла,  гла́съ ѕ҃: Помѧнꙋ̀ и҆́мѧ твоѐ во всѧ́комъ ро́дѣ и҆ ро́дѣ.  Сті́хъ: Слы́ши дщѝ и҆ ви́ждь: А҆по́столъ дѣѧ́нїй, зача́ло  є҃: Речѐ пе́тръ къ лю́демъ: мꙋ́жїе і҆и҃льстїи: А҆ллилꙋ́їа,  гла́съ в҃: Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ  призрѣ̀ на смире́нїе рабы̀ своеѧ̀: Є҆ѵⷢ҇лїе і҆ѡа́нна,  зача́ло д҃: Стоѧ́ше і҆ѡа́ннъ, и҆ ѿ оу҆чени̑къ є҆гѡ̀  два̀: Прича́стенъ: Тѣ́ло хрⷭ҇то́во: 
(с. уѯ҃ѳ ѡ҆б.) 
Въ сре́дꙋ свѣ́тлыѧ седми́цы ве́чера.  
Во свѣти́льничномъ, по Хрⷭ҇то́съ воскр҃се: и҆  є҆ктенїѝ: Пое́мъ стїхи̑ры воскрⷭ҇ны г҃, гла́съ є҃:  Чⷭ҇тны́мъ твои́мъ крⷭ҇то́мъ хрⷭ҇тѐ: И҆ а҆натѡ́лїевы г҃,  Сла́ва: Гдⷭ҇и, а҆́да плѣни́вый: И҆ ны́нѣ, бг҃оро́диченъ:  Въ чермнѣ́мъ мо́ри: Вхо́дъ съ кади́ломъ. Свѣ́те ти́хїй:  Прокі́менъ, гла́съ з҃: Внꙋшѝ бж҃е мл҃твꙋ мою̀, и҆ не  пре́зри моле́нїѧ моегѡ̀. Сті́хъ: Вонми́ ми и҆ оу҆слы́ши  мѧ̀. Сті́хъ: Ꙗ҆́кѡ оу҆клони́ша на мѧ̀ беззако́нїе. Сті́хъ:  Въ къ бг҃ꙋ воззва́хъ, и҆ гдⷭ҇ь оу҆слы́ша мѧ̀, ве́черъ и҆  заꙋ́тра и҆ полꙋ́дне. Та́же: Внꙋшѝ бж҃е мл҃твꙋ мою̀.  Є҆ктенїа̀. И҆ Сподо́би гдⷭ҇и въ ве́черъ се́й: И҆ прѡ́чаѧ  всѧ̑, ꙗ҆́коже пред̾ѧви́сѧ. На стїхо́внѣ, стїхи́ра  воскрⷭ҇на, гла́съ є҃: Тебѐ воплоще́ннаго сп҃са хрⷭ҇та̀: И҆  стїхи̑ры па́схи, съ припѣ́вы и҆́хъ, ꙗ҆́коже предписа́сѧ.  Хрⷭ҇то́съ воскр҃се: три́жды. И҆ ѿпꙋ́стъ. 
Въ четверто́къ свѣ́тлыѧ седми́цы на оу҆́трени.  
Быва́етъ вослѣ́дованїе всѐ, ꙗ҆́коже пред̾ѧви́сѧ. На  хвали́техъ: Всѧ́кое дыха́нїе: Ста́вимъ стїхѝ д҃. И҆ пое́мъ  стїхи̑ры воскрⷭ҇ны, гла́съ є҃: Гдⷭ҇и запеча́танꙋ гро́бꙋ ѿ  беззако́нникѡвъ: Та́же стїхи̑ры па́схи: Хрⷭ҇то́съ воскр҃се:  три́жды, и҆ ѿпꙋ́стъ. Часы̀ па́схи. На лїтꙋргі́и,  а҆нтїфѡ́ны па́схи. Прокі́менъ, гла́съ г҃: По́йте бг҃ꙋ  на́шемꙋ, по́йте, по́йте цр҃е́ви на́шемꙋ, по́йте. Сті́хъ:  Всѝ ꙗ҆зы́цы восплещи́те (с. у҃ѻ) рꙋка́ми: А҆по́столъ  дѣѧ́нїй, зача́ло ѕ҃: Речѐ пе́тръ къ лю́демъ: пока́йтесѧ:  А҆ллилꙋ́їа, гла́съ д҃: Налѧцы̀ и҆ оу҆спѣва́й и҆ ца́рствꙋй.  Сті́хъ: Возлюби́лъ є҆сѝ пра́вдꙋ: Є҆ѵⷢ҇лїе і҆ѡа́нна,  зача́ло и҃: Человѣ́къ нѣ́кїй бѣ̀ ѿ фарїсє́й:  Прича́стенъ: Тѣ́ло хрⷭ҇то́во: 
Въ четверто́къ свѣ́тлыѧ седми́цы ве́чера.  
На Гдⷭ҇и воззва́хъ, стїхи̑ры воскрⷭ҇ны г҃, гла́съ ѕ҃:  Побѣ́дꙋ и҆мѣ́ѧй хрⷭ҇тѐ: И҆ а҆натѡ́лїевы г҃. Сла́ва:  Погребе́нїе твоѐ влⷣко: И҆ ны́нѣ, бг҃оро́диченъ: Кто̀  тебѐ не оу҆блажи́тъ: Вхо́дъ съ кади́ломъ. Свѣ́те ти́хїй  Прокі́менъ, гла́съ з҃: Возлюблю́ тѧ гдⷭ҇и, крѣ́посте моѧ̀,  гдⷭ҇ь оу҆твержде́нїе моѐ. Сті́хъ: Бг҃ъ мо́й помо́щникъ  мо́й, и҆ оу҆пова́ю на него̀. Сті́хъ: Хвалѧ̀ призовꙋ̀ гдⷭ҇а,  и҆ ѿ вра̑гъ мои́хъ сп҃сꙋ́сѧ. Сті́хъ: Оу҆слы́ша ѿ хра́ма  ст҃а́гѡ своегѡ̀ гла́съ мо́й. Та́же: Возлюблю́ тѧ гдⷭ҇и:  Є҆ктенїа̀: Рце́мъ всѝ: Сподо́би гдⷭ҇и: и҆ прѡ́чаѧ. На  стїхо́внѣ, стїхи́ра воскрⷭ҇на, гла́съ ѕ҃: Воскрⷭ҇нїе твоѐ  хрⷭ҇тѐ сп҃се: И҆ стїхи̑ры па́схи: Хрⷭ҇то́съ воскр҃се:  три́жды. И҆ ѿпꙋ́стъ. 
Въ пѧто́къ свѣ́тлыѧ седми́цы на оу҆́трени.  
Пое́мъ всѐ вослѣ́дованїе оу҆́трени, ꙗ҆́коже  предписа́сѧ въ про́чихъ. На хвали́техъ стїхи̑ры воскрⷭ҇ны  д҃, гла́съ ѕ҃: Крⷭ҇тъ тво́й гдⷭ҇и: И҆ стїхи̑ры па́схи, по  ѻ҆бы́чаю, и҆ ѿпꙋ́стъ, (с. у҃ѻ ѡ҆б.) и҆ ча́съ а҃-й.  Часы̀ па́схи. На лїтꙋргі́и, а҆нтїфѡ́ны па́схи. Прокі́менъ,  гла́съ и҃: Во всю̀ зе́млю и҆зы́де вѣща́нїе и҆́хъ: Сті́хъ:  Нб҃са̀ повѣ́даютъ сла́вꙋ бж҃їю: А҆по́столъ дѣѧ́нїй,  зача́ло з҃: Вкꙋ́пѣ пе́тръ и҆ і҆ѡа́ннъ: А҆ллилꙋ́їа, гла́съ  а҃: И҆сповѣ́дѧтъ нб҃са̀ чꙋдеса̀ твоѧ̑ гдⷭ҇и. Сті́хъ: Бг҃ъ  прославлѧ́емь въ совѣ́тѣ ст҃ы́хъ. Є҆ѵⷢ҇лїе і҆ѡа́нна,  зача́ло з҃: Вни́де і҆и҃съ въ капернаꙋ́мъ: Прича́стенъ:  Тѣ́ло хрⷭ҇то́во прїими́те: 
[зрѝ]комм. Нѣ́цыи же въ се́й пѧто́къ свѣ́тлыѧ  седми́цы пою́тъ послѣ́дованїе нїки́фора ка́ллїста  ѯанѳопꙋ́ла, на прест҃ꙋ́ю бцⷣꙋ живопрїе́мный и҆сто́чникъ,  ꙗ҆́коже и҆ всѐ послѣ́дованїе напеча́тасѧ въ  пентїкоста́рїахъ: въ тѵ́пїцѣхъ же ни въ каки́хъ не  ѡ҆брѣта́етсѧ. 
Въ пѧто́къ свѣ́тлыѧ седми́цы ве́чера. 
По є҆́же рещѝ, Хрⷭ҇то́съ воскр҃се: и҆ є҆ктенїю̀, на  Гдⷭ҇и воззва́хъ ста́вимъ стїхѡ́въ ѕ҃, и҆ пое́мъ стїхи̑ры  воскрⷭ҇ны г҃, гла́съ и҃: Вече́рнюю пѣ́снь: И҆ а҆натѡ́лїевы  г҃. Сла́ва: Тѧ̀ сла́вимъ гдⷭ҇и: И҆ ны́нѣ: бг҃оро́диченъ:  Цр҃ь нбⷭ҇ный: Вхо́дъ. Свѣ́те ти́хїй: Прокі́менъ, гла́съ и҃:  Да́лъ є҆сѝ достоѧ́нїе боѧ́щымсѧ тебѐ гдⷭ҇и. Сті́хъ: Ѿ  конє́цъ землѝ къ тебѣ̀ воззва́хъ. Сті́хъ: Покры́юсѧ въ  кро́вѣ кри́лъ твои́хъ. Сті́хъ: Та́кѡ воспою̀ и҆́мени  твоемꙋ̀ во вѣ́ки. И҆ па́ки: Да́лъ є҆сѝ достоѧ́нїе: Та́же,  є҆ктенїа̀: Сподо́би гдⷭ҇и: И҆ про́чее. На стїхо́внѣ  стїхи́ра воскрⷭ҇на, гла́съ и҃: Возше́лъ є҆сѝ на крⷭ҇тъ  і҆и҃се: Та́же стїхи̑ры па́схи съ припѣ́вы и҆́хъ. Хрⷭ҇то́съ  воскр҃се: три́жды. И҆ ѿпꙋ́стъ. 
(с. уѻ҃а) 
Въ сꙋббѡ́тꙋ свѣ́тлыѧ седми́цы на оу҆́трени  вослѣ́дованїе всѐ, ꙗ҆́кѡ предписа́сѧ.  
На хвали́техъ стїхи̑ры воскрⷭ҇ны на д҃, гла́съ и҃:  Гдⷭ҇и, а҆́ще и҆ сꙋди́лищꙋ предста́лъ є҆сѝ: Та́же стїхи̑ры  па́схи, съ припѣ́вы и҆́хъ: Хрⷭ҇то́съ воскр҃се: три́жды.  Є҆ктенїа̀, и҆ ѿпꙋ́стъ, и҆ ча́съ а҃. Часы̀ па́схи. На  лїтꙋргі́и, а҆нтїфѡ́ны па́схи. Прокі́менъ а҆пⷭ҇ла, гла́съ г҃:  Гдⷭ҇ь просвѣще́нїе моѐ: Сті́хъ: Гдⷭ҇ь защи́титель живота̀  моегѡ̀: А҆по́столъ дѣѧ́нїй, зача́ло и҃: Держа́щꙋсѧ  и҆сцѣлѣ́вшемꙋ хромо́мꙋ: А҆ллилꙋ́їа, гла́съ є҃. Гдⷭ҇ь  воцр҃и́сѧ: Сті́хъ: И҆́бо оу҆твердѝ вселе́ннꙋю: Є҆ѵⷢ҇лїе  і҆ѡа́нна, зача́ло а҃і: Прїи́де і҆и҃съ и҆ оу҆ч҃нцы̀ є҆гѡ̀:  и҆ прѡ́чаѧ лїтꙋргі́и. Прича́стенъ: Тѣ́ло хрⷭ҇то́во  прїими́те: 
По ѿпꙋ́стѣ лїтꙋргі́и, И҆дꙋ́щымъ бра́тїѧмъ и҆з̾  цр҃кве въ трапе́зꙋ пре́жде несе́тъ дїа́конъ а҆́ртосъ, без̾  ѡ҆́браза воскрⷭ҇нїѧ хрⷭ҇то́ва. Параекклисїа́рхꙋ же съ  бра́тїею въ то̀ вре́мѧ оу҆дарѧ́ющымъ во всѧ̑ зво́ны. Въ  трапе́зѣ же внегда̀ сѧ́дꙋтъ бра́тїѧ, кела́рь раздроби́въ  хлѣ́бъ, во все́й седми́цѣ воздвиза́емый, вмѣ́стѡ  ꙾прест҃ы́ѧ꙾꙾панагі́а꙾, раздае́тъ бра́тїѧмъ пре́жде  ѻ҆бы́чнагѡ и҆́хъ ꙗ҆де́нїѧ: и҆ та́кѡ потреблѧ́емъ и҆̀.  Пе́рвѣе ре́кше: Хрⷭ҇то́съ воскр҃се: Та́же, Ѻ҆́ч҃е на́шъ:  и҆ бл҃гослове́нїе ѻ҆бы́чныѧ трапе́зы, и҆ сѣда́емъ ꙗ҆́сти,  чте́цъ же начина́етъ чте́нїе. На трапе́зѣ оу҆тѣше́нїе  ве́лїе бра́тїи. Воста́вше же ѿ трапе́зы, пое́мъ: Хрⷭ҇то́съ  воскр҃се: три́жды. Бл҃гослове́нъ бг҃ъ ми́лꙋѧй, и҆ пита́ѧй  на́съ: Та́же: Сла́ва тебѣ̀ гдⷭ҇и, сла́ва тебѣ̀ ст҃ы́й.  Сла́ва, и҆ ны́нѣ, Гдⷭ҇и поми́лꙋй, три́жды. Бл҃гословѝ. И҆  взе́мъ дїа́конъ хлѣ́бъ ѻ҆бы́чный, во все́мъ лѣ́тѣ  возвыша́емый, (с. уѻ҃а ѡ҆б.) тремѝ пе́рсты ѻ҆бѣ́ма  рꙋка́ма, зна́менꙋетъ и҆́мъ панагїа́ръ крестови́днѡ,  глаго́лѧ, Вмѣ́стѡ, Вели́ко и҆́мѧ ст҃ы́ѧ трⷪ҇цы: Хрⷭ҇то́съ  воскр҃се: є҆ди́ножды. На́мъ ѿвѣща́ющымъ: Вои́стиннꙋ  воскр҃се. Та́же надносѧ̀ ча́сть над̾ ѡ҆́бразъ бцⷣы,  глаго́летъ: Прест҃а́ѧ бцⷣе помога́й на́мъ. Мы́ же, Тоѧ̀  мл҃твами хрⷭ҇тѐ бж҃е: И҆ глаго́лемъ: Бл҃жи́мъ тѧ̀ всѝ  ро́ди: И҆ і҆рмо́съ ѳ҃ пѣ́сни: Свѣти́сѧ, свѣти́сѧ: съ  тропарѝ ѻ҆бѣ́ма є҆ѧ̀. И҆ па́ки: Свѣти́сѧ, свѣти́сѧ:  Та́же глаго́летъ настоѧ́тель, А҆́ще же нѣ́сть, глаго́летъ  і҆ере́й: Въ премнѡ́гїѧ мольбы̀ пребл҃гослове́нныѧ влⷣчцы:  Мы́ же рече́мъ: Тоѧ̀ мл҃твами: І҆ере́й же, Млⷭ҇тивъ и҆  ще́дръ гдⷭ҇ь: Мы́ же, Хрⷭ҇то́съ воскр҃се: три́жды.  Трист҃о́е. по Ѻ҆́ч҃е на́шъ: ѵ҆пакоѝ: Предвари́вшыѧ  оу҆́тро: Сла́ва, и҆ ны́нѣ: А҆́ще и҆ во гро́бъ: Гдⷭ҇и  поми́лꙋй, три́жды. Бл҃гослове́нъ бг҃ъ, ми́лꙋѧй и҆ пита́ѧй  на́съ ѿ свои́хъ бога́тыхъ дарѡ́въ: Мы́ же рече́мъ:  А҆ми́нь. И҆ проще́нїе ѻ҆бы́чное. Си́це же твори́мъ и҆ до  ѿда́нїѧ пра́здника па́схи. 
Недѣ́лѧ а҆нтїпа́схи, є҆́же є҆́сть ѡ҆сѧза́нїе  ст҃а́гѡ сла́внагѡ а҆пⷭ҇ла ѳѡмы̀.  
Вѣ́дати подоба́етъ: Ꙗ҆́кѡ въ се́й ст҃о́й второ́й  недѣ́ли а҆нтїпа́схи: не пою́тсѧ воскрⷭ҇наѧ, но всѧ̑  пра́здника. Въ сꙋббѡ́тꙋ ве́чера кле́плетъ параекклисїа́рхъ,  и҆ собра́вшесѧ въ притво́ръ, бл҃гослови́вшꙋ і҆ере́ю,  глаго́лемъ, хрⷭ҇то́съ воскр҃се, три́жды: и҆ ѻ҆бы́чный ѳ҃  ча́съ, триѱа́лмный, ꙗ҆́коже на всѧ́къ де́нь, и҆  глаго́лемъ тропа́рь: Съ высоты̀ снизше́лъ (с. уѻ҃в) є҆сѝ  бл҃гоꙋтро́бне: и҆ конда́къ: А҆́ще и҆ во гро́бъ снизше́лъ  є҆сѝ безсме́ртне: На ма́лѣй вече́рни, бл҃гослови́вшꙋ  і҆ере́ю, глаго́лемъ: Хрⷭ҇то́съ воскр҃се, три́жды: та́же  ѱало́мъ: Бл҃гословѝ дꙋшѐ моѧ̀ гдⷭ҇а: На Гдⷭ҇и воззва́хъ  стїхи̑ры на д҃, гла́съ а҃. Подо́бенъ: Нбⷭ҇ныхъ чинѡ́въ:  Терпи́тъ хрⷭ҇то́съ чл҃вѣколю́бнѡ и҆ ѡ҆сѧза̑нїѧ: Сла́ва, и҆  ны́нѣ, гла́съ в҃: По воста́нїи твое́мъ гдⷭ҇и: Свѣ́те  ти́хїй: Прокі́менъ: Гдⷭ҇ь воцр҃и́сѧ: На стїхо́внѣ стїхи̑ры,  гла́съ в҃. Подо́бенъ: До́ме є҆ѵфра́ѳовъ: Оу҆стна́ми  чⷭ҇тыми: Припѣ́въ: Похвалѝ і҆ерⷭ҇ли́ме гдⷭ҇а: в҃, Ꙗ҆́кѡ  оу҆крѣпѝ верєѝ вра́тъ твои́хъ. Сла́ва, и҆ ны́нѣ,  гла́съ и҃ подо́бенъ то́йже: Дае́ши ѽ и҆зба́вителю: Та́же,  Ны́нѣ ѿпꙋща́еши: Трист҃о́е. по Ѻ҆́ч҃е на́шъ: 
Тропа́рь, гла́съ з҃: 
Запеча́танꙋ гро́бꙋ, живо́тъ ѿ гро́ба возсїѧ́лъ є҆сѝ  хрⷭ҇тѐ бж҃е: и҆ две́ремъ заключє́ннымъ, оу҆ч҃нкѡ́мъ  предста́лъ є҆сѝ, всѣ́хъ воскрⷭ҇нїе, дꙋ́хъ пра́вый тѣ́ми  ѡ҆бновлѧ́ѧ на́мъ, по вели́цѣй твое́й млⷭ҇ти. 
И҆ ѿпꙋ́стъ. 
[зрѝ] Подоба́етъ вѣ́дати: А҆́ще ли гдѣ̀ нѣ́сть  бдѣ́нїѧ въ недѣ́лю: Въ сꙋббѡ́тꙋ на повече́рїи по  трист҃о́мъ конда́къ въ трїѡ́ди пра́здника: Сла́ва, и҆  ны́нѣ, па́схи: А҆́ще и҆ во гро́бъ: Си́це же глаго́лемъ и҆  до ѿда́нїѧ па́схи. На вели́цѣй вече́рни, по внегда̀  бл҃гослови́ти і҆ере́ю: Хрⷭ҇то́съ воскр҃се: три́жды. и҆  а҆́бїе пое́мъ предначина́тельный ѱало́мъ: Бл҃гословѝ  дꙋшѐ моѧ̀ гдⷭ҇а: съ пѣ́нїемъ ꙗ҆́коже є҆́сть ѻ҆бы́чай.  И҆ по и҆сполне́нїи сегѡ̀ стїхосло́вимъ: Бл҃же́нъ мꙋ́жъ,  каѳі́смꙋ а҃-ю всю̀. Гдⷭ҇и воззва́хъ, пое́мъ во гла́съ а҃,  ста́вимъ стїхѡ́въ і҃, и҆ пое́мъ стїхи̑ры самогла́сны но́выѧ  недѣ́ли, гла́съ а҃, і҆ѡа́нна мона́ха: Две́ремъ  заключє́ннымъ: Сла́ва, и҆ ны́нѣ, гла́съ ѕ҃: Две́ремъ  заключє́ннымъ: Вхо́дъ. Свѣ́те ти́хїй: Прокі́менъ днѐ:  Гдⷭ҇ь воцр҃и́сѧ: На лїті́и (с. уѻ҃в ѡ҆б.) стїхи̑ры, гла́съ  д҃: Гдⷭ҇и нестерпи́мымъ твоегѡ̀ бж҃ества̀ блиста́нїемъ:  Сла́ва, и҆ ны́нѣ, гла́съ и҃: Две́ремъ заключє́ннымъ: На  стїхо́внѣ, стїхи̑ры самогла́сны, гла́съ д҃. Ѽ пресла́внагѡ  чꙋдесѐ! съ припѣ́вы, пи́саны на ма́лѣй вече́рни. Сла́ва,  и҆ ны́нѣ, гла́съ є҃: Чл҃вѣколю́бче, ве́лїе и҆  безприкла́дное: Та́же, Ны́нѣ ѿпꙋща́еши: Трист҃о́е, и҆ по  Ѻ҆́ч҃е на́шъ, тропа́рь, гла́съ з҃: Запеча́танꙋ гро́бꙋ:  три́жды, пи́санъ на ма́лѣй вече́рни, и҆ бл҃гослове́нїе  хлѣ́бѡвъ, и҆ чте́нїе дѣѧ́нїй ст҃ы́хъ а҆пⷭ҇лъ. Чтꙋ́тсѧ же  дѣѧ̑нїѧ ѿ нача́ла и҆лѝ бесѣ̑ды златоꙋ́стагѡ ѿ  нача́ла. [зрѝ] [А҆́ще же нѣ́сть бдѣ́нїѧ, по Ны́нѣ  ѿпꙋща́еши, по Ѻ҆́ч҃е на́шъ, тропа́рь, Запеча́танꙋ гро́бꙋ:  и҆ ѿпꙋ́стъ. Воꙋ́трїи же пое́мъ полꙋ́нощницꙋ воскрⷭ҇нꙋю, на  не́йже пое́мъ канѡ́нъ трⷪ҇чный ѻ҆ктѡ́иха а҃-гѡ гла́са,  пѣва́емый на полꙋ́нощницѣ. По канѡ́нѣ же, Досто́йно  є҆́сть: трⷪ҇чное, и҆ про́чее. Трист҃о́е, по Ѻ҆́ч҃е на́шъ:  тропа́рь: Запеча́танꙋ гро́бꙋ: гдⷭ҇и поми́лꙋй, м҃. Сла́ва, и҆  ны́нѣ, Чⷭ҇тнѣ́йшꙋю херꙋві̑мъ: Сті́хъ: Бж҃е оу҆ще́дри ны̀:  и҆ мл҃тва: Всемогꙋ́щаѧ и҆ животворѧ́щаѧ: и҆ ѿпꙋ́стъ. По  сконча́нїи же чте́нїѧ глаго́лемъ шестоѱа́лмїе, и҆ по  и҆сполне́нїи си́хъ є҆ктенїа̀ вели́каѧ. пото́мъ, Бг҃ъ гдⷭ҇ь,  пое́мъ во гла́съ з҃: Тропа́рь пра́здника: три́жды. Та́же  стїхосло́вимъ каѳі̑смы двѣ̀. и҆ по каѳі́смахъ сѣда́льны  пра́здника, и҆ чте́нїе пра́здника. Та́же полѷеле́й, и҆  сѣда́ленъ пра́здника, и҆ чте́нїе. Посе́мъ степє́нна, а҃-й  а҆нтїфѡ́нъ д҃-гѡ гла́са. Прокі́менъ, гла́съ д҃: Похвалѝ  і҆ерⷭ҇ли́ме гдⷭ҇а: Сті́хъ: Ꙗ҆́кѡ оу҆крѣпѝ верєѝ вра́тъ  твои́хъ. Всѧ́кое дыха́нїе: Є҆ѵⷢ҇лїе матѳе́а, зача́ло рѕ҃і,  оу҆́треннее воскрⷭ҇но а҃: Є҆динїина́десѧть оу҆ч҃нцы̀:  Та́же: Воскрⷭ҇нїе хрⷭ҇то́во: три́жды. ѱало́мъ н҃. и҆  цѣлова́нїе є҆ѵⷢ҇лїа. Та́же; Сла́ва, Мл҃твами а҆пⷭ҇лѡвъ: И҆  ны́нѣ, Мл҃твами (с. уѻ҃г) бцⷣы: Посе́мъ стїхи́ра:  Воскр҃съ і҆и҃съ ѿ гро́ба: Та́же, Сп҃сѝ бж҃е лю́ди твоѧ̑:  И҆ а҆́бїе канѡ́нъ пра́здника, творе́нїе і҆ѡа́нна мона́ха,  гла́съ а҃. І҆рмосы̀ по два́жды: Пои́мъ всѝ лю́дїе: Тропарѝ  на в҃і, Катава́сїа: Воскрⷭ҇нїѧ де́нь: ѻ҆́ба ли̑ка вкꙋ́пѣ.  Ѿ дне́сь начина́емъ глаго́лати: Пои́мъ гдⷭ҇еви, во всю̀  н҃-цꙋ. По г҃-й пѣ́сни, ѵ҆пакоѝ, гла́съ ѕ҃: Ꙗ҆́кѡ  посредѣ̀ оу҆ч҃нкѡ́въ твои́хъ: и҆ чте́нїе Въ бг҃осло́вѣ,  є҆гѡ́же нача́ло: Ѡ҆бновле́нїемъ чти́тсѧ: По ѕ҃-й пѣ́сни, 
Конда́къ, гла́съ и҃: 
Любопы́тною десни́цею, жизнопода́тєльнаѧ твоѧ̑ ре́бра,  ѳѡма̀ и҆спыта̀ хрⷭ҇тѐ бж҃е, созаключє́ннымъ бо две́ремъ  ꙗ҆́кѡ вше́лъ є҆сѝ, съ про́чими а҆пⷭ҇лы вопїѧ́ше тебѣ̀:  гдⷭ҇а є҆сѝ и҆ бг҃ъ мо́й. 
И҆ і҆́косъ и҆ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ, но і҆рмо́съ кі́йждо ли́къ: По ѳ҃-й  пѣ́сни, катава́сїа: Свѣти́сѧ, свѣти́сѧ: И҆ покло́нъ.  Та́же: Ст҃ъ гдⷭ҇ь бг҃ъ на́шъ, на гла́съ а҃. Свѣти́ленъ.  Подо́бенъ: И҆́бо ѕвѣзда́ми: Мои́хъ оу҆дѡ́въ: два́жды.  Сла́ва, и҆ ны́нѣ: Дне́сь весна̀ бл҃гоꙋха́етъ: На хвали́техъ  стїхи̑ры на д҃: гла́съ а҃. Подо́бенъ: Всехва́льнїи мч҃нцы:  По є҆́же и҆з̾ гро́ба: Сла́ва, гла́съ ѕ҃: По дне́хъ  ѻ҆сми́хъ воста́нїѧ твоегѡ̀: И҆ ны́нѣ: Пребл҃гослове́нна  є҆сѝ: Славосло́вїе вели́кое, и҆ тропа́рь пра́здника.  Є҆ктєнїѝ, и҆ ѿпꙋ́стъ. Начина́ютсѧ же ѿдне́сь лїті̑и,  си́рѣчь и҆схождє́нїѧ въ притво́ръ, та́кожде и҆  ѡ҆глашє́нїѧ прпⷣбнагѡ ѻ҆тца̀ на́шегѡ ѳео́дѡра стꙋді́та:  въ ни́хже пое́мъ: Сла́ва, и҆ ны́нѣ, стїхи́рꙋ є҆ѵⷢ҇льскꙋю,  гла́съ а҃: На го́рꙋ оу҆ч҃нкѡ́мъ и҆дꙋ́щымъ: 
[зрѝ] Внемлѝ, Ꙗ҆́кѡ лїті̑и въ притво́рѣ пре́жде а҃- гѡ часа̀ быва́ютъ и҆ ѡ҆глашє́нїѧ стꙋді́тѡва. Пото́мъ ча́съ  и҆ про́чее ѻ҆бы́чно, и҆ соверше́нный ѿпꙋ́стъ. 
(с. уѻ҃г ѡ҆б.) 
[зрѝ] Вѣ́домо бꙋ́ди, ꙗ҆́кѡ вослѣ́дованїе  слꙋчи́вшихсѧ ст҃ы́хъ во всѣ́хъ недѣ́лѧхъ ст҃ы́ѧ н҃-цы,  пое́мъ въ повече́рїѧхъ. 
комм. Лїтꙋргі́а быва́етъ пора́нꙋ, трꙋда̀ ра́ди  бдѣ́ннагѡ. 
Часы̀ глаго́лютсѧ триѱа́лмнїи по оу҆ста́вꙋ, въ  притво́рѣ, на ни́хже глаго́лемъ тропа́рь и҆ конда́къ  пра́здника. 
[зрѝ] Вѣ́домо бꙋ́ди, ꙗ҆́кѡ ѿ недѣ́ли но́выѧ и҆ до  ѿда́нїѧ пра́здника па́схи, нача́ло лїтꙋргі́и си́це  быва́етъ: по є҆́же рещѝ дїа́конꙋ: Бл҃гословѝ влады́ко. И҆  і҆ере́й: Бл҃гослове́но црⷭ҇тво: и҆ пое́тъ і҆ере́й: Хрⷭ҇то́съ  воскр҃се: три́жды, ве́сь тропа́рь, кромѣ̀ стїхѡ́въ: Да  воскр҃снетъ бг҃ъ: Та́же є҆ктенїа̀, и҆ про́чее лїтꙋргі́и.  Вмѣ́стѡ же Досто́йно: пое́мъ: А҆́гг҃лъ вопїѧ́ше  бл҃года́тнѣй: Та́же і҆рмо́съ: Свѣти́сѧ, свѣти́сѧ: Є҆гда́  же рече́тъ і҆ере́й: Со стра́хомъ бж҃їимъ: и҆ мы̀:  Бл҃гослове́нъ грѧды́й во и҆́мѧ гдⷭ҇не: І҆ере́й: Сп҃сѝ бж҃е  лю́ди твоѧ̑: И҆ мы̀ вмѣ́стѡ тропарѧ̀: Ви́дѣхомъ свѣ́тъ  и҆́стинный: пое́мъ: Хрⷭ҇то́съ воскр҃се: є҆ди́ножды. и҆ до  ѿда́нїѧ па́схи. Быва́етъ же и҆ прѡ́чаѧ лїтꙋргі́и по  ѻ҆бы́чаю. По ѿпꙋ́стѣ же є҆гда̀ рече́тъ: Сла́ва тебѣ̀  хрⷭ҇тѐ бж҃е: и҆ мы̀: Хрⷭ҇то́съ воскр҃се: три́жды. Та́же  ѿпꙋ́стъ лїтꙋргі́и по ѻ҆бы́чаю. На лїтꙋргі́и, начина́емъ  и҆з̾ѡбрази́тєльнаѧ. И҆ пое́мъ во бл҃же́ннахъ ѿ канѡ́на  пра́здника пѣ́снь г҃-ю, и҆ ѕ҃-ю. По вхо́дѣ тропа́рь:  Запеча́танꙋ гро́бꙋ: Сла́ва, и҆ ны́нѣ, конда́къ: Любопы́тною  десни́цею: Прокі́менъ а҆пⷭ҇ла, гла́съ г҃: Ве́лїй гдⷭ҇ь  на́шъ, и҆ ве́лїѧ крѣ́пость є҆гѡ̀, и҆ ра́зꙋма є҆гѡ̀  нѣ́сть числа̀. Сті́хъ: Хвали́те гдⷭ҇а. ꙗ҆́кѡ бла́гъ  ѱало́мъ: бг҃ови на́шемꙋ да оу҆слади́тсѧ хвале́нїе.  А҆по́столъ дѣѧ́нїй, зача́ло д҃і: Рꙋка́ми а҆пⷭ҇льскими  бы́ша зна́мєнїѧ: А҆ллилꙋ́їа, гла́съ и҃: Прїиди́те  возра́дꙋемсѧ гдⷭ҇еви: Сті́хъ. Ꙗ҆́кѡ бг҃ъ ве́лїй гдⷭ҇ь:  Є҆ѵⷢ҇лїе (с. уѻ҃д) і҆ѡа́нна, зача́ло ѯ҃є: Сꙋ́щꙋ  по́здѣ въ де́нь то́й: Прича́стенъ: Похвалѝ і҆ерⷭ҇ли́ме  гдⷭ҇а, хвалѝ бг҃а твоего̀ сїѡ́не. А҆ллилꙋ́їа, три́жды.  Входѧ́ще же въ трапе́зꙋ, глаго́лемъ ѱало́мъ рм҃д. На  трапе́зѣ быва́етъ оу҆тѣше́нїе бра́тїи ве́лїе. И҆  воста́вше ѿ трапе́зы глаго́лемъ преждепи̑саннаѧ всѧ̑ въ  сꙋббѡ́тꙋ свѣ́тлыѧ седми́цы. 
Въ недѣ́лю а҆нтїпа́схи ве́чера, 
Бл҃гослови́вшꙋ і҆ере́ю, глаго́лемъ: Хрⷭ҇то́съ воскр҃се:  три́жды: та́же трист҃о́е. и҆ по Ѻ҆́ч҃е на́шъ: Гдⷭ҇и  поми́лꙋй, в҃і. Сла́ва, и҆ ны́нѣ: Прїиди́те поклони́мсѧ:  три́жды. и҆ глаго́лемъ ѳ҃-й ча́съ ѻ҆бы̑чныѧ трѝ ѱалмы̀.  тропа́рь и҆ конда́къ пра́здника. Та́же пое́мъ вече́рню без̾  каѳі́смы. Гдⷭ҇и воззва́хъ, пое́мъ во гла́съ а҃. Стїхи̑ры на  ѕ҃: пра́здника г҃, гла́съ а҃. Подо́бенъ: Всехва́льнїи  мч҃нцы: И҆ ст҃а́гѡ, мине́и подо́бны трѝ. Сла́ва, ст҃а́гѡ:  А҆́ще ли нѝ, Сла́ва, и҆ ны́нѣ, пра́здника, гла́съ а҃:  Две́ремъ заключє́ннымъ: Вхо́дъ, Свѣ́те ти́хїй: Прокі́менъ  вели́кїй, гла́съ з҃: Кто̀ бг҃ъ ве́лїй, ꙗ҆́кѡ бг҃ъ на́шъ:  Сті́хъ: Сказа́лъ є҆сѝ въ лю́дехъ си́лꙋ твою̀. Сті́хъ: И҆  рѣ́хъ: ны́нѣ нача́хъ, сїѧ̀ и҆змѣ́на десни́цы вы́шнѧгѡ.  Сті́хъ: Помѧнꙋ́хъ дѣла̀ гдⷭ҇нѧ: И҆ па́ки: Кто̀ бг҃ъ ве́лїй,  ꙗ҆́кѡ бг҃ъ на́шъ; Та́же є҆ктенїа̀: Рце́мъ всѝ: и҆  Сподо́би гдⷭ҇и въ ве́черъ се́й: И҆ є҆ктенїа̀, И҆спо́лнимъ  вече́рнюю мл҃твꙋ на́шꙋ гдⷭ҇еви. На стїхо́внѣ, стїхи́ра  воскрⷭ҇на ѻ҆смогла́сника, гла́съ а҃: Вечє́рнїѧ на́шѧ  мл҃твы: И҆ оу҆мили́тельный (с. уѻ҃д ѡ҆б.) є҆ди́нъ:  Ꙗ҆́кѡ пꙋчи́на ве́лїѧ: И҆ мч҃нченъ: Мл҃твами гдⷭ҇и:  Припѣ́вы глаго́лемъ ѻ҆бы̑чныѧ: Къ тебѣ̀ возведо́хъ ѻ҆́чи  моѝ: Дрꙋгі́й: Поми́лꙋй на́съ гдⷭ҇и, поми́лꙋй на́съ: Сла́ва,  и҆ ны́нѣ, гла́съ а҃: По дне́хъ ѻ҆сми́хъ: По трист҃о́мъ  тропа́рь пра́здника. А҆́ще ли тропа́рь ст҃а́гѡ, рцы̀ є҆го̀  пре́жде: Пото́мъ, Сла́ва, и҆ ны́нѣ, пра́здника: Запеча́танꙋ  гро́бꙋ: и҆ ѿпꙋ́стъ. [зрѝ] Си́це оу҆́бѡ быва́етъ  вослѣ́дованїе вече́рнѧмъ во всѧ̑ недѣ̑ли ст҃ы́ѧ  пентїко́стїи. [зрѝ] Ѿ днѐ сегѡ̀ глаго́лемъ повече́рїе  ма́лое, и҆ пое́мъ канѡ́нъ моле́бный прест҃ы́ѧ бцⷣы, во  ѻ҆ктѡ́ихѣ. и҆ трипѣ́снцы трїѡ́ди днѐ, творе́нїе  господи́на і҆ѡ́сифа. И҆дѣ́же глаго́лемъ трипѣ́снецъ, бцⷣы  пѣ́снь канѡ́на ѡ҆ставлѧ́етсѧ. По Досто́йно, и҆ по Ѻ҆́ч҃е  на́шъ, глаго́лемъ конда́къ пра́здника, во всю̀ н҃-цꙋ: Въ  лїтꙋргі́ахъ же пое́тсѧ на бл҃же́ннахъ, ѿ канѡ́на  пра́здника недѣ́ли, пѣ́снь рѧдова́ѧ. на кі́йждо де́нь со  і҆рмосо́мъ на ѕ҃, Си́це: Въ понедѣ́льникъ, а҃. Во  вто́рникъ, д҃. Въ сре́дꙋ, є҃. Въ четверто́къ, з҃. Въ  пѧто́къ и҃. Въ сꙋббѡ́тꙋ, ѳ҃. 
Въ понедѣ́льникъ в҃-ѧ седми́цы а҆нтїпа́схи на  оу҆́трени.  
По внегда̀ сотвори́ти і҆ере́ю нача́ло: Сла́ва ст҃ѣ́й:  глаго́лемъ: Хрⷭ҇то́съ воскр҃се: три́жды: ти́химъ гла́сомъ.  Сїе́ бо глаго́лемъ нача́ло: Хрⷭ҇то́съ воскр҃се: въ часѣ́хъ,  и҆ вече́рнѧхъ и҆ повече́рїѧхъ, ѿ сеѧ̀ оу҆́трени недѣ́ли  а҆нтїпа́схи, да́же и҆ до вознесе́нїѧ гдⷭ҇нѧ. [Ка́кѡ оу҆́бѡ  не и҆звѣсти́сѧ ѡ҆ полꙋ́нощницѣ, ꙗ҆́вѣ ꙗ҆́кѡ въ  ке́ллїахъ (с. уѻ҃є) мню̀ се́й бы́ти пѣва́емѣй: поне́же  оу҆́бѡ и҆ та́мѡ си́це нача́ло быва́етъ.] И҆ а҆́бїе по  Хрⷭ҇то́съ воскр҃се: Сла́ва въ вы́шнихъ бг҃ꙋ: и҆ ѻ҆бы́чное  шестоѱа́лмїе. Є҆ктенїа̀ вели́каѧ. Та́же Бг҃ъ гдⷭ҇ь: во  гла́съ з҃. Тропа́рь пра́здника: Запеча́танꙋ гро́бꙋ: три́жды.  Се́й тропа́рь глаго́летсѧ чрез̾ всю̀ седми́цꙋ. И҆  стїхосло́вимъ каѳі̑смы двѣ̀, а҆ г҃-ѧ рѧдова́ѧ на вече́рни.  [И҆ та́кѡ пое́мъ ѱалти́рь, до к҃а септе́мврїа.] По а҃  каѳі́смѣ сѣда́ленъ воскрⷭ҇нъ, гла́съ а҃: Гро́бъ тво́й  сп҃се: Та́же оу҆мили́тельный: Въ беззако́нїихъ зача́тъ  є҆́смь: И҆ мч҃нченъ: Страда́нїѧ похвало́ю: Сла́ва, и҆  ны́нѣ, бг҃оро́диченъ: Чꙋ́до чꙋде́съ: Припѣ́вы же  глаго́лемъ ѻ҆бы̑чныѧ: Гдⷭ҇и да не ꙗ҆́ростїю твое́ю  ѡ҆бличи́ши менѐ: Дрꙋгі́й: Ди́венъ бг҃ъ во ст҃ы́хъ: Та́же  чте́нїе въ толкова́нїи і҆ѡа́нна є҆ѵⷢ҇лїа. По в҃-й каѳі́смѣ  сѣда́ленъ пра́здника, гла́съ а҃. Подо́бенъ: Гро́бъ тво́й:  Прикоснꙋ́выйсѧ рꙋко́ю ре́брѡмъ: Сла́ва, и҆ ны́нѣ, то́йже.  и҆ чте́нїе. Та́же, Воскрⷭ҇нїе хрⷭ҇то́во ви́дѣвше:  є҆ди́ножды. и҆ ѱало́мъ н҃. [зрѝ] Си́це во твори́мъ до  вознесе́нїѧ гдⷭ҇нѧ, нижѐ Гдⷭ҇еви пое́мъ, глаго́лемъ, но  глаго́лемъ ꙗ҆́коже написа́сѧ во і҆рмоло́гїахъ. Нача́ло же  твори́мъ ѿ і҆рмосѡ́въ, и҆̀хже и҆ повторѧ́емъ, пою́ще и҆  тропарѝ на ѕ҃: и҆ ст҃а́гѡ мине́и на д҃. По г҃-й пѣ́сни,  конда́къ и҆ сѣда́ленъ ст҃а́гѡ: Сла́ва, и҆ ны́нѣ,  пра́здника, По ѕ҃-й пѣ́сни, конда́къ и҆ і҆́косъ пра́здника.  и҆ стїхосло́вимъ Чⷭ҇тнѣ́йшꙋю: По ѳ҃-й пѣ́сни, свѣти́ленъ  пра́здника. Сла́ва, ст҃а́гѡ, а҆́ще є҆́сть: И҆ ны́нѣ,  пра́здника дрꙋгі́й свѣти́ленъ. На хвали́техъ стїхи̑ры на  д҃, воскрⷭ҇нъ, гла́съ а҃: Пое́мъ твою̀ хрⷭ҇тѐ: два́жды. и҆  оу҆мили́тельный є҆ди́нъ: и҆ мч҃нченъ. Сла́ва, и҆ ны́нѣ,  пра́здника, гла́съ а҃: Ѳѡма̀ глаго́лемый близне́цъ: Та́же:  Сла́ва тебѣ̀ показа́вшемꙋ на́мъ свѣ́тъ: и҆ є҆ктенїа̀: (с.  уѻ҃є ѡ҆б.) И҆спо́лнимъ оу҆́треннюю мл҃твꙋ на́шꙋ: На  стїхо́внѣ стїхи̑ры пра́здника, гла́съ в҃. Подо́бенъ: До́ме  є҆ѵфра́ѳовъ: Оу҆стна́ми чⷭ҇тыми: Припѣ́вы же глаго́лемъ:  а҃-й, Похвалѝ і҆ерⷭ҇ли́ме гдⷭ҇а: в҃-й, Ꙗ҆́кѡ оу҆крѣпѝ  верєѝ вра́тъ твои́хъ: Сла́ва, ст҃а́гѡ, а҆́ще є҆́сть: И҆  ны́нѣ, пра́здника, гла́съ а҃: Оу҆ч҃нкѡ́мъ сомнѧ́щымсѧ:  Тропа́рь пра́здника: Запеча́танꙋ гро́бꙋ: Та́же є҆ктенїа̀:  Поми́лꙋй на́съ бж҃е: Посе́мъ і҆ере́й: Сы́й бл҃гослове́нъ:  Ли́къ: Оу҆твердѝ бж҃е: И҆ а҆́бїе совокꙋплѧ́емъ ча́съ а҃-й,  трѝ ѱалма̀ по ѻ҆бы́чаю. Тропа́рь и҆ конда́къ пра́здника,  и҆ ст҃а́гѡ. [зрѝ] А҆́ще же ст҃а́гѡ на д҃, конда́къ  глаго́летсѧ пра́здника непремѣ́ннѡ, а҆ ст҃а́гѡ конда́къ не  глаго́летсѧ. и҆ быва́етъ соверше́нный ѿпꙋ́стъ. и҆  ѻ҆бы́чнаѧ лїті́а въ притво́рѣ. [зрѝ] Начина́емъ же ѿ  дне́сь и҆ междоча̑сїѧ часѡ́въ, по послѣ́довавшемꙋ  оу҆ста́вꙋ. 
[зрѝ] Подоба́етъ вѣ́дати: Ꙗ҆́коже написа́сѧ здѣ̀  вослѣ́дованїе, въ недѣ́лю ве́чера во свѣти́льничномъ, и҆  въ понедѣ́льникъ во оу҆́трени: Си́це быва́етъ во всѣ́хъ  седми́цахъ до вознесе́нїѧ гдⷭ҇нѧ, и҆змѣнѧ́ємымъ стїхи́рамъ  ѻ҆смогла́сника, и҆ сѣда́льнамъ, по ѻ҆бы́чаю. На  лїтꙋргі́и, бл҃жє́нна трїѡ́ди, пѣ́снь а҃ пра́здника, на ѕ҃.  И҆ ѿ сегѡ̀ днѝ во всю̀ н҃-цꙋ. По вхо́дѣ тропа́рь  пра́здника: Запеча́танꙋ гро́бꙋ: и҆ хра́ма бцⷣы: и҆ хра́ма  ст҃а́гѡ: посе́мъ настоѧ́щагѡ ст҃а́гѡ а҆́ще є҆́сть: та́же  конда́къ хра́ма ст҃а́гѡ. Сла́ва, ст҃а́гѡ, И҆ ны́нѣ,  пра́здника: Любопы́тною десни́цею: [зрѝ] [Хра́ма же  хрⷭ҇то́ва, и҆ бцⷣы, конда́къ во всю̀ н҃-цꙋ не глаго́лемъ.]  Прокі́менъ а҆пⷭ҇ла, гла́съ г҃: Ве́лїй гдⷭ҇ь на́шъ: Сті́хъ:  Хвали́те гдⷭ҇а, ꙗ҆́кѡ бл҃гъ: А҆по́столъ дѣѧ́нїй, зача́ло  ѳ҃: Речѐ пе́тръ къ лю́демъ, пока́йтесѧ: А҆ллилꙋ́їа, гла́съ  и҃: Прїиди́те возра́дꙋемсѧ гдⷭ҇еви: Сті́хъ: Ꙗ҆́кѡ бг҃ъ  ве́лїй гдⷭ҇ь: Є҆ѵⷢ҇лїе і҆ѡа́нна, зача́ло ѕ҃: Бра́къ (с.  уѻ҃ѕ) бы́сть въ ка́нѣ галїле́йстѣй: Прича́стенъ:  Похвалѝ і҆ерⷭ҇ли́ме гдⷭ҇а: и҆ во всю̀ седми́цꙋ. Та́кѡ  твори́мъ и҆ во всю̀ н҃-цꙋ, во всѧ̑ недѣ̑ли, и҆ про́чее  вослѣ́дованїе лїтꙋргі́и. и҆ ѿпꙋ́стъ. 
[зрѝ] Подоба́етъ вѣ́дати: Ка́кѡ пое́тсѧ ѿ недѣ́ли  ѳѡмины̀ трїѡ́дь съ мине́ею во всю̀ н҃-цꙋ, ко́еѧ седми́цы,  да́же до ѿда́нїѧ пентїко́стїи, кромѣ̀ сꙋббѡ́тъ, и҆  недѣ́ль, на вече́рни, и҆ на оу҆́трени. Предварѧ́ютъ бо на  Гдⷭ҇и воззва́хъ, въ седми́цахъ трїѡ́ди стїхи̑ры самогла́сны:  и҆лѝ подо́бны пра́здника, г҃: и҆ ст҃а́гѡ мине́и, г҃.  Сла́ва, ст҃а́гѡ, а҆́ще є҆́сть: а҆́ще ли нѝ, Сла́ва, и҆  ны́нѣ, пра́здника. На стїхо́внѣ, трїѡ́ди днѐ. [зрѝ]  А҆́ще слꙋчи́тсѧ два̀ ст҃ы́хъ, и҆ пое́мъ стїхи̑ры ст҃ы́хъ, на  ѕ҃. Сла́ва, ст҃а́гѡ: И҆ ны́нѣ, пра́здника. А҆́ще ли нѝ,  Сла́ва и҆ ны́нѣ, пра́здника. Трїѡ́ди же стїхи̑ры  пра́здника, пое́мъ и҆́хъ на стїхо́внѣ, съ припѣ́вы  пра́здника: Сла́ва, ст҃ы́хъ, а҆́ще є҆́сть: А҆́ще ли нѝ,  Сла́ва, и҆ ны́нѣ, пра́здника: Трїѡ́ди бо тогда̀ стїхо́вна  не пое́тсѧ. [зрѝ] А҆́ще ли ст҃ы́й и҆мѣ́ѧй полѷеле́й,  пое́мъ стїхи̑ры пра́здника г҃: и҆ ст҃а́гѡ є҃. Сла́ва,  ст҃а́гѡ: И҆ ны́нѣ, пра́здника. [зрѝ] А҆́ще пое́тсѧ ст҃ы́й  мине́и на ѕ҃, а҆ дрꙋгі́й ст҃ы́й вели́кїй и҆́мать полѷеле́й:  На Гдⷭ҇и воззва́хъ, пое́мъ стїхи̑ры на і҃. Пра́здника г҃:  и҆ ст҃а́гѡ рѧдова́гѡ г҃: и҆ вели́кагѡ ст҃а́гѡ д҃. Сла́ва,  вели́кагѡ ст҃а́гѡ: И҆ ны́нѣ, пра́здника. Вхо́дъ. и҆  чтє́нїѧ ст҃а́гѡ г҃. На стїхо́внѣ стїхи̑ры, и҆ Сла́ва,  ст҃а́гѡ: И҆ ны́нѣ, пра́здника. [зрѝ] Въ седми́цѣ  ѳѡминѣ̀, по трист҃о́мъ тропа́рь ст҃а́гѡ: Сла́ва, и҆ ны́нѣ,  пра́здника. [зрѝ] Въ седми́цѣ же г҃-й по па́сцѣ, ст҃ы́хъ  мѷроно́сицъ, тропа́рь пра́здника: Бл҃гоѡбра́зный і҆ѡ́сифъ:  Сла́ва, ст҃а́гѡ, а҆́ще є҆́сть. И҆ ны́нѣ, Мѷроно́сицамъ  жена́мъ: Тропа́рь же (с. уѻ҃ѕ ѡ҆б.) пра́здника:  Бл҃гоѡбра́зный і҆ѡ́сифъ: и҆ воскрⷭ҇нъ: Є҆гда̀ снизше́лъ  є҆сѝ къ сме́рти: премѣнѧ́емъ, є҆гда̀ тропа́рь ст҃а́гѡ  є҆́сть. [зрѝ] А҆́ще въ седми́цѣ д҃-й, и҆лѝ є҃-й, и҆лѝ  ѕ҃-й по па́сцѣ: Тропа́рь воскрⷭ҇нъ: Сла́ва, ст҃а́гѡ: И҆  ны́нѣ, бг҃оро́диченъ а҃-й, въ то́йже гла́съ. На повече́рїи,  по трист҃о́мъ конда́къ пра́здника. [зрѝ] А҆́ще ли бꙋ́детъ  ст҃а́гѡ, є҆мꙋ́же полѷеле́й, глаго́лемъ пре́жде конда́къ  ст҃а́гѡ: Сла́ва, и҆ ны́нѣ, пра́здника. [зрѝ] А҆́ще въ  седми́цѣ ѳѡминѣ̀: на оу҆́трени, на Бг҃ъ гдⷭ҇ь, тропа́рь  пра́здника два́жды: Сла́ва, ст҃а́гѡ: И҆ ны́нѣ, пра́здника.  [зрѝ] А҆́ще въ седми́цѣ г҃-й по па́сцѣ, ст҃ы́хъ  мѷроно́сицъ, на Бг҃ъ гдⷭ҇ь, тропа́рь пра́здника:  Бл҃гоѡбра́зный і҆ѡ́сифъ: є҆ди́ножды: и҆ воскрⷭ҇нъ: Є҆гда̀  снизше́лъ є҆сѝ: є҆ди́ножды. Сла́ва, ст҃а́гѡ: И҆ ны́нѣ,  мѷроно́сицамъ жена́мъ: [зрѝ] А҆́ще ли въ седми́цѣ д҃-й,  и҆лѝ є҃-й, и҆лѝ ѕ҃-й, по па́сцѣ: на Бг҃ъ гдⷭ҇ь, тропа́рь  воскрⷭ҇нъ, два́жды: Сла́ва, ст҃а́гѡ, И҆ ны́нѣ,  бг҃оро́диченъ а҃-й, въ то́йже гла́съ. и҆ ѻ҆бы̑чныѧ  каѳі̑смы: и҆ сѣда́льны трїѡ́ди. Воскрⷭ҇нїе хрⷭ҇то́во:  ѱало́мъ н҃. Канѡ́нъ трїѡ́ди пра́здника, со і҆рмосо́мъ на  и҃. і҆рмо́съ по два́жды, тропарѝ на ѕ҃: и҆ мине́и ст҃а́гѡ  на д҃. По г҃-й пѣ́сни, конда́къ и҆ і҆́косъ ст҃а́гѡ, и҆  сѣда́ленъ є҆гѡ̀: Сла́ва и҆ ны́нѣ, пра́здника. По ѕ҃-й  пѣ́сни конда́къ и҆ і҆́косъ пра́здника. [зрѝ] А҆́ще ли  пое́тсѧ ст҃ы́й на ѕ҃: Канѡ́нъ пра́здника со і҆рмосо́мъ на  ѕ҃: і҆рмо́съ по два́жды, тропарѝ на д҃: и҆ ст҃а́гѡ на ѕ҃.  По г҃-й пѣ́сни, конда́къ пра́здника, и҆ і҆́косъ: и҆  сѣда́ленъ ст҃а́гѡ, два́жды: Сла́ва и҆ ны́нѣ, пра́здника  трїѡ́ди. По ѕ҃-й пѣ́сни, конда́къ и҆ і҆́косъ ст҃а́гѡ. А҆́ще  ли въ мине́и два̀ ст҃ы́хъ: канѡ́нъ въ трїѡ́ди пра́здника со  і҆рмосо́мъ на ѕ҃: и҆ ст҃ы́хъ два̀ канѡ́на на и҃. Свѣти́ленъ  ст҃а́гѡ: Сла́ва и҆ ны́нѣ, пра́здника. А҆́ще ли (с. уѻ҃з)  пое́тсѧ ст҃ы́й на ѕ҃, а҆ дрꙋгі́й ст҃ы́й вели́кїй и҆́мать  полѷеле́й: Канѡ́нъ пра́здника со і҆рмосо́мъ на д҃: і҆рмо́съ  по два́жды: и҆ ст҃а́гѡ рѧдова́гѡ, на д҃: и҆ вели́кагѡ  ст҃а́гѡ на ѕ҃. По г҃-й пѣ́сни конда́къ ст҃а́гѡ рѧдова́гѡ и҆  сѣда́ленъ є҆гѡ̀: Сла́ва, сѣда́ленъ вели́кагѡ ст҃а́гѡ: И҆  ны́нѣ, пра́здника трїѡ́ди. По ѕ҃-й пѣ́сни, конда́къ и҆  і҆́косъ вели́кагѡ ст҃а́гѡ: Пра́здника конда́къ здѣ̀  ѡ҆ставлѧ́етсѧ. Глаго́лемъ конда́къ пра́здника на а҃-мъ  часѣ̀, и҆ на про́чихъ часѣ́хъ, премѣнѧ́юще со ст҃ы́мъ  вели́кимъ: Свѣти́ленъ ст҃а́гѡ, два́жды. Сла́ва и҆ ны́нѣ,  пра́здника. А҆́ще ли и҆́мать ст҃ы́й стїхи̑ры на хвали́техъ:  и҆ пое́мъ стїхи̑ры трїѡ́ди днѐ г҃: воскрⷭ҇нъ, и҆ покаѧ́ненъ  є҆ди́нъ, и҆ мч҃нченъ: и҆ мине́и ст҃а́гѡ г҃. Сла́ва,  ст҃а́гѡ: И҆ ны́нѣ, пра́здника. На стїхо́внѣ пра́здника въ  трїѡ́ди, съ припѣ́вы пра́здника. Сла́ва, ст҃а́гѡ, а҆́ще  є҆́сть: а҆́ще ли нѝ, Сла́ва и҆ ны́нѣ, пра́здника. [зрѝ]  А҆́ще ли и҆́мать ст҃ы́й полѷеле́й, на хвали́техъ стїхи̑ры  пра́здника трїѡ́ди, г҃, стїхо́вна оу҆́треннѧѧ: и҆ ст҃а́гѡ,  г҃. Сла́ва, ст҃а́гѡ: И҆ ны́нѣ, пра́здника. Славосло́вїе  вели́кое. По трист҃о́мъ, тропа́рь воскрⷭ҇нъ, Сла́ва ст҃а́гѡ,  И҆ ны́нѣ бг҃оро́диченъ а҃-й, въ то́йже гла́съ: и҆лѝ  пра́здника. Є҆ктєнїѝ, и҆ ѿпꙋ́стъ: и҆ ча́съ а҃-й.  Тропа́рь воскрⷭ҇нъ, Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По трист҃о́мъ, конда́къ пра́здника,  настоѧ́щїѧ недѣ́ли. и҆ соверше́нный ѿпꙋ́стъ. Та́кожде и҆  на про́чихъ часѣ́хъ глаго́лемъ конда́къ пра́здника не  премѣнѧ́юще. А҆́ще полѷеле́й, конда́къ пра́здника и҆  ст҃а́гѡ, на часѣ́хъ, премѣнѧ́юще глаго́лемъ. На лїтꙋргі́и,  бл҃жє́нна пѣ́снь ѿ канѡ́на пра́здника на ѕ҃. А҆́ще  ст҃а́гѡ пѣ́снь во оу҆ста́вѣ: бл҃жє́нна ѿ канѡ́на  пра́здника, пѣ́снь рѧдова́ѧ на д҃: и҆ ст҃а́гѡ пѣ́снь г҃,  на д҃. По вхо́дѣ (с. уѻ҃з ѡ҆б.) тропа́рь пре́жде  пра́здника, и҆лѝ воскрⷭ҇нъ и҆ хра́ма ст҃а́гѡ, и҆лѝ ст҃ы́ѧ,  и҆ рѧдова́гѡ ст҃а́гѡ, и҆лѝ два̀, и҆лѝ є҆ди́нъ. Посе́мъ  конда́къ хра́ма ст҃а́гѡ и҆лѝ ст҃ы́ѧ. Сла́ва, рѧдова́гѡ  ст҃а́гѡ. И҆ ны́нѣ, пра́здника н҃-цы. Прокі́менъ,  А҆ллилꙋ́їа, и҆ прича́стенъ пра́здника. А҆по́столъ и҆  є҆ѵⷢ҇лїе, пре́жде чте́мъ днѐ рѧ́дъ, та́же ст҃а́гѡ: а҆́ще  и҆ въ сꙋббѡ́тꙋ. 
Ѡ҆ сꙋббѡ́тахъ пѧтдесѧ́тницы:  
комм. Въ сꙋббѡ́тꙋ в҃-ю а҆нтїпа́схи, и҆ г҃-ѧ, и҆ є҃- ѧ недѣ́ли, пое́мъ си́це: 
Въ пѧто́къ ве́чера, на Гдⷭ҇и воззва́хъ, стїхи̑ры трїѡ́ди  пра́здника г҃, поє́мыѧ на са́мый пра́здникъ, въ недѣ́лю на  бдѣ́нїи: и҆ мине́и ст҃а́гѡ, г҃. Сла́ва, самогла́сенъ  пра́здника трїѡ́ди: И҆ ны́нѣ, бг҃оро́диченъ а҃-й,  настоѧ́щагѡ гла́са. А҆́ще ли є҆́сть: Сла́ва, ст҃а́гѡ, И҆  ны́нѣ, бг҃оро́диченъ. [зрѝ] А҆́ще ли слꙋча́тсѧ два̀  ст҃ы́хъ въ мине́и на рѧдꙋ̀, пое́мъ стїхи̑ры трїѡ́ди  пра́здника, и҆ ст҃а́гѡ є҆ди́нагѡ: Дрꙋга́гѡ же ст҃а́гѡ  стїхи̑ры ве́чера ѡ҆ставлѧ́ютсѧ: пое́мъ и҆̀хъ на хвали́техъ.  [зрѝ] А҆́ще ли слꙋчи́тсѧ въ сꙋббѡ́тꙋ вели́кїй ст҃ы́й  и҆мѣ́ѧй полѷеле́й: Въ пѧто́къ ве́чера, на Гдⷭ҇и воззва́хъ,  стїхи̑ры трїѡ́ди пра́здника на д҃: и҆ ст҃а́гѡ на д҃. Сла́ва,  ст҃а́гѡ: И҆ ны́нѣ, бг҃оро́диченъ а҃-й, настоѧ́щагѡ гла́са.  На стїхо́внѣ стїхи̑ры воскрⷭ҇ны гла́са съ припѣ́вами  воскрⷭ҇ными: Гдⷭ҇ь воцр҃и́сѧ: и҆ про́чыѧ. Сла́ва, ст҃а́гѡ,  И҆ ны́нѣ, пра́здника. [зрѝ] Сїѧ̀ оу҆́бѡ стїхо́вна  воскрⷭ҇на гла́са, пое́тсѧ въ пѧтка́хъ ве́чера неизмѣ́ннѡ,  до́ндеже (с. уѻ҃и) ѿдае́тсѧ пра́здникъ па́схи. А҆́ще и҆  вели́кїй ст҃ы́й и҆́мать полѷеле́й, стїхо́вна ст҃а́гѡ не  пое́тсѧ: то́чїю самогла́сенъ ст҃а́гѡ пое́мъ на Сла́ва: И҆  ны́нѣ, пра́здника. По трист҃о́мъ тропа́рь воскрⷭ҇нъ:  Сла́ва, ст҃а́гѡ: И҆ ны́нѣ, бг҃оро́диченъ а҃-й, настоѧ́щагѡ  гла́са. А҆́ще ли въ попра́зднство преполове́нїѧ н҃-цы,  тропа́рь ст҃а́гѡ, Сла́ва и҆ ны́нѣ, пра́здника. На  повече́рїи по трист҃о́мъ конда́къ пра́здника настоѧ́щїѧ  недѣ́ли. [зрѝ] А҆́ще ли ст҃а́гѡ слꙋчи́тсѧ, є҆мꙋ́же  полѷеле́й, глаго́лемъ пре́жде конда́къ ст҃а́гѡ, та́же,  Сла́ва, и҆ ны́нѣ, конда́къ пра́здника. На оу҆́трени, въ  сꙋббѡ́тꙋ, на Бг҃ъ гдⷭ҇ь: тропа́рь воскрⷭ҇нъ, два́жды.  Сла́ва, ст҃а́гѡ: И҆ ны́нѣ, бг҃оро́диченъ а҃-й по гла́сꙋ  тропарѧ̀ ст҃а́гѡ. Настоѧ́щагѡ же гла́са бг҃оро́диченъ а҃  глаго́летсѧ по пе́рвой каѳі́смѣ, по сѣда́льнѣ, Сла́ва, и҆  ны́нѣ: А҆́ще ли нѣ́сть тропарѧ̀ ст҃о́мꙋ, Сла́ва, и҆  ны́нѣ, бг҃оро́диченъ а҃-й настоѧ́щагѡ гла́са. А҆́ще ли въ  попра́зднствѣ преполове́нїѧ н҃-цы, на Бг҃ъ гдⷭ҇ь, тропа́рь  пра́здника, два́жды. Сла́ва, ст҃а́гѡ: И҆ ны́нѣ, пра́здника:  [зрѝ] А҆́ще ли вели́кїй ст҃ы́й и҆́мать полѷеле́й, кромѣ̀  попра́зднства преполове́нїѧ н҃-цы, на Бг҃ъ гдⷭ҇ь, тропа́рь  воскрⷭ҇нъ два́жды. Сла́ва, ст҃а́гѡ. И҆ ны́нѣ, бг҃оро́диченъ  а҃-й, въ то́йже гла́съ. По а҃-й каѳі́смѣ сѣда́ленъ  воскрⷭ҇нъ, два́жды. Сла́ва, и҆ ны́нѣ, бг҃оро́диченъ а҃-й  гла́са. По в҃-й каѳі́смѣ сѣда́ленъ пра́здника: Сла́ва, и҆  ны́нѣ, то́йже. По полѷеле́и сѣда́льны ст҃а́гѡ всѝ по  є҆ди́ножды. Сла́ва, по полѷеле́и сѣда́ленъ ст҃а́гѡ: И҆  ны́нѣ, пра́здника. Воскрⷭ҇нїе хрⷭ҇то́во: Канѡ́нъ трїѡ́ди  пра́здника, со і҆рмосо́мъ на ѕ҃: і҆рмосы̀ по два́жды,  тропарѝ на д҃. А҆́ще зрѝ є҆́сть хра́мъ ст҃а́гѡ, и҆лѝ  ст҃ы́ѧ: и҆ хра́ма ст҃а́гѡ на д҃: и҆ мине́и ст҃а́гѡ на д҃.  [зрѝ] А҆́ще є҆́сть хра́мъ хрⷭ҇то́въ, и҆лѝ бцⷣы, и҆  пое́мъ настоѧ́щїй канѡ́нъ трїѡ́ди пра́здника, (с. уѻ҃и  ѡ҆б.) со і҆рмосо́мъ на и҃, і҆рмо́съ по два́жды, тропарѝ на  ѕ҃: и҆ мине́и ст҃а́гѡ на д҃: Хра́ма же хрⷭ҇то́ва, и҆ бцⷣы,  во все́й н҃-цѣ въ сꙋббѡ́тахъ канѡ́нъ не пое́тсѧ, кромѣ̀  сꙋббѡ́ты пентїко́стныѧ ѡ҆ оу҆со́пшихъ. [зрѝ] А҆́ще ли  ст҃ы́й пое́тсѧ на ѕ҃, и҆ пое́мъ канѡ́нъ настоѧ́щїй  пра́здника со і҆рмосо́мъ на ѕ҃, тропарѝ на д҃: [Хра́ма же  ст҃а́гѡ канѡ́нъ ѡ҆ставлѧ́етсѧ. и҆ ст҃а́гѡ на ѕ҃.] [зрѝ]  А҆́ще ли сꙋ́ть два̀ ст҃ы́хъ, канѡ́нъ трїѡ́ди пра́здника со  і҆рмосо́мъ на ѕ҃: и҆ ст҃ы́хъ ѻ҆́ба канѡ́на на и҃. По г҃-й  пѣ́сни, конда́къ ст҃а́гѡ, и҆ сѣда́ленъ є҆гѡ̀. Сла́ва, и҆  ны́нѣ, трїѡ́ди. По ѕ҃-й пѣ́сни, конда́къ и҆ і҆́косъ  пра́здника. [зрѝ] А҆́ще ли вели́кїй ст҃ы́й и҆́мать  полѷеле́й: канѡ́нъ пра́здника со і҆рмосо́мъ на ѕ҃, и҆  ст҃а́гѡ на и҃. По г҃-й пѣ́сни, конда́къ и҆ і҆́косъ  пра́здника: и҆ сѣда́ленъ ст҃а́гѡ два́жды. Сла́ва, и҆  ны́нѣ, пра́здника. По ѕ҃-й пѣ́сни, конда́къ и҆ і҆́косъ  ст҃а́гѡ. Свѣти́ленъ ст҃а́гѡ два́жды. Сла́ва, и҆ ны́нѣ,  пра́здника. На хвали́техъ стїхи̑ры воскрⷭ҇ны гла́съ г҃: и҆  мине́и ст҃а́гѡ г҃: Сла́ва, ст҃а́гѡ: И҆ ны́нѣ, пра́здника.  А҆́ще полѷеле́й, славосло́вїе вели́кое. [зрѝ] А҆́ще ли  нѝ, на стїхо́внѣ стїхи̑ры трїѡ́ди пра́здника, съ припѣ́вы  пра́здника. Сла́ва, ст҃а́гѡ, а҆́ще є҆́сть: А҆́ще ли нѝ,  Сла́ва, и҆ ны́нѣ, пра́здника. По трист҃о́мъ тропа́рь  воскрⷭ҇нъ. Сла́ва, ст҃а́гѡ: И҆ ны́нѣ, пра́здника.  Є҆ктенїа̀, и҆ ча́съ а҃-й, на не́мже тропа́рь и҆ конда́къ  пра́здника, и҆ прѡ́чаѧ, и҆ соверше́нный ѿпꙋ́стъ. [зрѝ]  А҆́ще полѷеле́й, на часѣ́хъ глаго́лемъ тропа́рь  пра́здника. Сла́ва, ст҃а́гѡ: И҆ ны́нѣ, бг҃оро́диченъ  часѡ́въ. Конда́къ же пра́здника, и҆ ст҃а́гѡ, глаго́лемъ  премѣнѧ́юще. [зрѝ] А҆́ще ли въ седми́цѣ ст҃ы́хъ  мѷроно́сицъ, глаго́лемъ тропа́рь на а҃-мъ часѣ̀ пре́жде:  Бл҃гоѡбра́зный і҆ѡ́сифъ: Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. По трист҃о́мъ, (с. уѻ҃ѳ) конда́къ  пра́здника: На г҃-мъ часѣ̀, тропа́рь: Є҆гда̀ снизше́лъ  є҆сѝ къ сме́рти: Сла́ва, ст҃а́гѡ: И҆ ны́нѣ, бг҃оро́диченъ  часѡ́въ. По трист҃о́мъ конда́къ ст҃а́гѡ: На ѕ҃-мъ часѣ̀  тропа́рь: Мѷроно́сицамъ жена́мъ: Сла́ва, ст҃а́гѡ: И҆  ны́нѣ, бг҃оро́диченъ часѡ́въ. По трист҃о́мъ, конда́къ  пра́здника, и҆ ст҃а́гѡ та́кожде премѣнѧ́юще глаго́лемъ. На  ѳ҃-мъ часѣ̀, тропа́рь: Бл҃гоѡбра́зный і҆ѡ́сифъ: Сла́ва,  ст҃а́гѡ: И҆ ны́нѣ, бг҃оро́диченъ часѡ́въ. [зрѝ] А҆́ще ли  седми́ца д҃-ѧ, и҆лѝ є҃-ѧ, и҆лѝ, ѕ҃-ѧ, кромѣ̀  попра́зднства преполове́нїѧ, и҆ вознесе́нїѧ. На часѣ́хъ,  глаго́лемъ тропа́рь воскрⷭ҇нъ. Сла́ва, ст҃а́гѡ: И҆ ны́нѣ,  бг҃оро́диченъ часѡ́въ. Кондаки́ же пра́здника, и҆ ст҃а́гѡ,  премѣнѧ́юще глаго́лемъ. Въ попра́зднствѣ же преполове́нїѧ,  и҆ вознесе́нїѧ, глаго́лемъ на часѣ́хъ тропа́рь пра́здника:  Сла́ва, ст҃а́гѡ: И҆ ны́нѣ, бг҃оро́диченъ часѡ́въ. Кондаки́  же пра́здника, и҆ ст҃а́гѡ та́кожде премѣнѧ́юще глаго́лемъ.  На лїтꙋргі́и, бл҃жє́нна, ѿ канѡ́на пра́здника пѣ́снь ѳ҃- ѧ на ѕ҃. А҆́ще ли ст҃а́гѡ пѣ́снь: бл҃жє́нна ѿ канѡ́на  пра́здника пѣ́снь ѳ҃-ѧ на д҃: И҆ ст҃а́гѡ пѣ́снь ѕ҃-ѧ, на  д҃. 
комм. Се́й же оу҆ка́зъ напи́санный ѡ҆ ст҃ѣ́й н҃- цѣ, въ седми́цахъ ѡ҆ пѧтѝ дне́хъ, и҆ ѡ҆ сꙋббѡ́тахъ,  подоба́етъ настоѧ́телю и҆лѝ є҆кклисїа́рхꙋ всегда̀  смотрѧ́ти прилѣ́жнѡ, со ѻ҆пасе́нїемъ и҆ разсꙋжде́нїемъ:  ка́кѡ пое́тсѧ слꙋ́жба мине́и, ко́егѡ ст҃а́гѡ съ трїѡ́дїю,  ве́черъ и҆ оу҆́тро, и҆ на лїтꙋргі́и. 
Въ пѧто́къ в҃-ѧ седми́цы по па́сцѣ ве́чера.  
Ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры  самогла́сны, гла́съ а҃: Две́ремъ заключє́ннымъ: по си́хъ  мине́и (с. уѻ҃ѳ ѡ҆б.) ст҃а́гѡ, г҃. Сла́ва, гла́съ ѕ҃:  Две́ремъ заключє́ннымъ: И҆ ны́нѣ, бг҃оро́диченъ, гла́съ  а҃: Всемі́рнꙋю сла́вꙋ: Свѣ́те ти́хїй: Прокі́менъ днѐ. На  стїхо́внѣ стїхи̑ры воскрⷭ҇ны, гла́съ а҃: Вечє́рнїѧ на́шѧ  мл҃твы: Припѣ́въ же глаго́лемъ, а҃-й: Гдⷭ҇ь воцр҃и́сѧ: в҃- й: И҆́бо оу҆твердѝ вселе́ннꙋю: г҃-й: До́мꙋ твоемꙋ̀  подоба́етъ: Сла́ва, и҆ ны́нѣ, гла́съ є҃: Чл҃вѣколю́бче:  тропа́рь: Запеча́танꙋ гро́бꙋ: Є҆ктенїа̀ и҆ ѿпꙋ́стъ. 
[зрѝ] И҆звѣ́стно же бꙋ́ди: Ꙗ҆́кѡ канѡ́ны ѡ҆  оу҆со́пшихъ ѻ҆ктѡ́иха настоѧ́щагѡ гла́са, по всѧ̑ сꙋббѡ́ты  въ н҃-цѣ, до́лжни сꙋ́ть пѣ́тисѧ въ пѧтка́хъ ве́чера, на  повече́рїѧхъ. 
Въ сꙋббѡ́тꙋ в҃-ѧ седми́цы по па́сцѣ на оу҆́трени.  
На Бг҃ъ гдⷭ҇ь, тропа́рь пра́здника, три́жды. По а҃-й  каѳі́смѣ сѣда́ленъ воскрⷭ҇нъ ѻ҆ктѡ́иха. Сла́ва, и҆  ны́нѣ, бг҃оро́диченъ а҃-й. По в҃-й каѳі́смѣ сѣда́ленъ  пра́здника, и҆ чте́нїе: Воскрⷭ҇нїе хрⷭ҇то́во: ѱало́мъ н҃.  Канѡ́нъ пра́здника со і҆рмосо́мъ, на ѕ҃: и҆ хра́ма ст҃а́гѡ  на д҃: и҆ мине́и на д҃. По г҃-й пѣ́сни, конда́къ, и҆  сѣда́ленъ мине́и. Сла́ва, и҆ ны́нѣ, пра́здника. По ѕ҃-й  пѣ́сни, конда́къ и҆ і҆́косъ пра́здника. По ѳ҃-й пѣ́сни,  свѣти́ленъ пра́здника. На хвали́техъ стїхи̑ры воскрⷭ҇ны на  д҃, гла́съ а҃-й: Пое́мъ твою̀ хрⷭ҇тѐ: Сла́ва, и҆ ны́нѣ,  гла́съ ѕ҃: По дне́хъ ѻ҆сми́хъ воста́нїѧ твоегѡ̀: На  стїхо́внѣ стїхи̑ры пра́здника, гла́съ а҃. Подо́бенъ:  Всехва́льнїи мч҃нцы: По є҆́же и҆з̾ гро́ба: Припѣ́въ: а҃- й, Во всю̀ зе́млю и҆зы́де вѣща́нїе и҆́хъ: в҃-й: Нб҃са̀  повѣ́даютъ сла́вꙋ бж҃їю: Сла́ва, и҆ ны́нѣ, гла́съ то́йже:  Оу҆ч҃нкѡ́мъ сомнѧ́щымсѧ: и҆ про́чее оу҆́трени. Тропа́рь:  (с. у҃п) Запеча́танꙋ гро́бꙋ: Є҆ктенїа̀, и҆ ча́съ а҃-й, и҆  ѿпꙋ́стъ. И҆ ѻ҆бы́чнаѧ лїті́а въ притво́рѣ. На лїтꙋргі́и,  и҆з̾ѡбрази́тєльнаѧ, и҆ ѿ канѡ́на пѣ́снь ѳ҃-ѧ, на ѕ҃.  Прокі́менъ, гла́съ г҃: Ве́лїй гдⷭ҇ь на́шъ: Сті́хъ: Хвали́те  гдⷭ҇а, ꙗ҆́кѡ бл҃гъ: А҆по́столъ дѣѧ́нїй, зача́ло є҃і:  Слы́шавше а҆пⷭ҇ли: А҆ллилꙋ́їа, гла́съ и҃: Прїиди́те  возра́дꙋемсѧ гдⷭ҇еви: Сті́хъ: Похвалѝ і҆ерⷭ҇ли́ме гдⷭ҇а:  Є҆ѵⷢ҇лїе і҆ѡа́нна, зача́ло ѳ҃і: Ви́дѣвше человѣ́цы  зна́менїе: Прича́стенъ: Похвалѝ і҆ерⷭ҇ли́ме гдⷭ҇а: По семꙋ́  же воѡбраже́нїю пое́мъ во всѧ̑ сꙋббѡ́ты, до вознесе́нїѧ  хрⷭ҇то́ва. 
Недѣ́лѧ г҃-ѧ по па́сцѣ, ст҃ы́хъ же́нъ мѷроно́сицъ,  и҆ і҆ѡ́сифа првⷣнагѡ.  
Въ сꙋббѡ́тꙋ ве́чера, на ма́лѣй вече́рни, стїхи̑ры  воскрⷭ҇ны г҃, гла́съ в҃: Пре́жде вѣ̑къ: и҆ а҆нато́лїевъ  є҆ди́нъ. Сла́ва: Почто̀ мѵ́ра со слеза́ми: И҆ ны́нѣ,  догма́тїкъ, гла́съ в҃: Ѽ преве́лїѧ та́инства! На стїхо́внѣ  стїхи́ра воскрⷭ҇на, и҆ бцⷣы. Сла́ва, и҆ ны́нѣ, гла́съ в҃:  Мѷронѡ́сицы ра́нѡ бы́вшыѧ: По трист҃о́мъ тропа́рь:  Бл҃гоѡбра́зный і҆ѡ́сифъ: и҆ ѿпꙋ́стъ. На вели́цѣй  вече́рни: Хрⷭ҇то́съ воскр҃се: ꙗ҆́кѡ ѻ҆бы́чнѡ. Та́же,  ѱало́мъ предначина́тельный: Бл҃гословѝ дꙋшѐ моѧ̀ гдⷭ҇а:  и҆ каѳі́сма а҃. На Гдⷭ҇и воззва́хъ, ста́вимъ стїхѡ́въ і҃:  и҆ пое́мъ стїхи̑ры воскрⷭ҇ны г҃, гла́съ в҃: и҆ а҆натѡ́лїевы  д҃, и҆ мѷроно́сицъ, самогла́сны г҃, гла́съ то́йже. Сла́ва,  гла́съ ѕ҃: Мѷроно́сицы жєны̀: И҆ ны́нѣ, бг҃оро́диченъ:  Пре́йде сѣ́нь зако́ннаѧ: Вхо́дъ. Свѣ́те ти́хїй: (с. у҃п  ѡ҆б.) Прокі́менъ: Гдⷭ҇ь воцр҃и́сѧ со стїхѝ є҆гѡ̀. На  лїті́и стїхи̑ры самогла́сны, гла́съ а҃: Мѷронѡ́сицы жєны̀:  Сла́ва, гла́съ ѕ҃: Просѝ і҆ѡ́сифъ тѣ́ло і҆и҃сово: И҆  ны́нѣ: Творе́цъ и҆ и҆зба́витель мо́й: На стїхо́внѣ  стїхи́ра воскрⷭ҇на. Та́же стїхи̑ры па́схи, съ припѣ́вы  и҆́хъ. Сла́ва, гла́съ є҃: Тебѐ ѡ҆дѣ́ющагосѧ: И҆ ны́нѣ:  Воскрⷭ҇нїѧ де́нь: и҆ Хрⷭ҇то́съ воскр҃се. є҆ди́ножды. Та́же,  Ны́нѣ ѿпꙋща́еши: На бл҃гослове́нїи хлѣ́бѡвъ тропа́рь:  Бцⷣе дв҃о, три́жды. и҆ ѻ҆бы́чное чте́нїе дѣѧ́нїй. [зрѝ]  А҆́ще ли слꙋчи́тсѧ не бы́ти бдѣ́нїю, Пою́тсѧ на Гдⷭ҇и  воззва́хъ, стїхи̑ры воскрⷭ҇ны д҃. и҆ мѷроно́сицъ съ  лїті́йными, на ѕ҃. Вхо́дъ. Прокі́менъ: На стїхо́внѣ  стїхи̑ры па́схи. Сла́ва, и҆ ны́нѣ, гла́съ є҃: Тебѐ  ѡ҆дѣ́ющагосѧ свѣ́томъ: На полꙋ́нощницѣ, канѡ́нъ трⷪ҇ченъ  пое́тсѧ по ѻ҆бы́чаю. [зрѝ] Вѣ́домо же бꙋ́ди, ꙗ҆́кѡ ѿ  недѣ́ли ст҃а́гѡ ѳѡмы̀ не быва́етъ хлѣболомле́нїе по  бл҃гослове́нїи хлѣ́бѡвъ, за кра́ткость но́щи. На  оу҆́трени, на Бг҃ъ гдⷭ҇ь, тропа́рь, гла́съ в҃: Є҆гда̀  снизше́лъ є҆сѝ къ сме́рти: два́жды. Сла́ва: Бл҃гоѡбра́зный  і҆ѡ́сифъ: И҆ ны́нѣ: Мѷроно́сицамъ жена́мъ: и҆ ѻ҆бы̑чныѧ  каѳі̑смы двѣ̀. По а҃-й каѳі́смѣ сѣда́ленъ, гла́съ в҃:  Ка́мень гро́бный: Сті́хъ: Воскрⷭ҇нѝ гдⷭ҇и бж҃е мо́й:  Нѣ́дро пречⷭ҇тое: Сла́ва, и҆ ны́нѣ, бг҃оро́диченъ: Всѧ̑  па́че смы́сла: По в҃-й каѳі́смѣ сѣда́ленъ: Мѷронѡ́сицы  оу҆́трѡ прише́дшыѧ: Сті́хъ: И҆сповѣ́мсѧ тебѣ̀ гдⷭ҇и  всѣ́мъ се́рдцемъ мои́мъ: Мѵ́ры погребе́нїѧ твоегѡ̀: Сла́ва,  и҆ ны́нѣ: Пребл҃гослове́нна є҆сѝ бцⷣе: И҆ чте́нїе во  є҆ѵⷢ҇лїи толково́мъ, по чи́нꙋ своемꙋ̀. По непоро́чнахъ  тропарѝ: А҆́гг҃льскїй собо́ръ: И҆ ѵ҆пакоѝ гла́са, и҆  чте́нїе. Степє́нна, и҆ прокі́менъ гла́са: Всѧ́кое дыха́нїе:  Є҆ѵⷢ҇лїе ма́рка, зача́ло ѻ҃а: Воскр҃съ і҆и҃съ заꙋ́тра въ  пе́рвꙋю сꙋббѡ́тꙋ: Воскрⷭ҇нїе хрⷭ҇то́во: три́жды. ѱало́мъ  н҃, и҆ про́чее. Канѡ́нъ па́схи со і҆рмосо́мъ (с. уп҃а) и҆  съ бг҃оро́дичны є҆гѡ̀, на ѕ҃. Та́же настоѧ́щїѧ недѣ́ли въ  трїѡ́ди канѡ́нъ на и҃, гла́съ в҃, творе́нїе господи́на  а҆ндре́а кри́тскагѡ. Катава́сїа: Воскрⷭ҇нїѧ де́нь: По г҃-й  пѣ́сни, конда́къ па́схи: А҆́ще и҆ во гро́бъ снизше́лъ  є҆сѝ: И҆ і҆́косъ. и҆ сѣда́ленъ трїѡ́ди, гла́съ в҃.  Подо́бенъ: Вы́шнихъ и҆щѧ̀: Мѵ́ра те́плѣ: Сла́ва, и҆ ны́нѣ,  гла́съ то́йже: Оу҆ч҃нкѡ́въ твои́хъ ли́къ: По ѕ҃-й пѣ́сни, 
Конда́къ, гла́съ в҃: 
Ра́доватисѧ мѷроно́сицамъ повелѣ́лъ є҆сѝ, пла́чь  прама́тере є҆́ѵы оу҆толи́лъ є҆сѝ воскрⷭ҇нїемъ твои́мъ,  хрⷭ҇тѐ бж҃е, а҆пⷭ҇лѡмъ же твои̑мъ проповѣ́дати повелѣ́лъ  є҆сѝ, сп҃съ воскр҃се ѿ гро́ба. 
И҆ і҆́косъ, и҆ чте́мъ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ, до ѿда́нїѧ па́схи, во всѧ̑  недѣ̑ли. Та́же, Ст҃ъ гдⷭ҇ь бг҃ъ на́шъ: три́жды, на гла́съ  в҃. Свѣти́ленъ па́схи: Пло́тїю оу҆снꙋ́въ: є҆ди́ножды.  Сла́ва, мѷроно́сицъ: Жєны̀ оу҆слы́шите: И҆ ны́нѣ,  то́йже. На хвали́техъ: Всѧ́кое дыха́нїе: стїхи̑ры на и҃:  Воскрⷭ҇ны д҃: и҆ а҆натѡ́лїевы д҃. Сла́ва, стїхи́ра  є҆ѵⷢ҇льскаѧ, гла́съ в҃: Съ мѵ́ры прише́дшымъ: И҆ ны́нѣ,  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ. Є҆ктєнїѝ, и҆ ѿпꙋ́стъ. и҆ ѻ҆бы́чное  и҆схожде́нїе въ притво́ръ, и҆ поꙋче́нїе стꙋді́тово. и҆ ча́съ  а҃-й, и҆ соверше́нный ѿпꙋ́стъ. На часѣ́хъ, тропа́рь  воскрⷭ҇нъ. Сла́ва: Бл҃гоѡбра́зный і҆ѡ́сифъ: И҆ ны́нѣ,  бг҃оро́диченъ часѡ́въ. По трист҃о́мъ конда́къ: Ра́доватисѧ  мѷроно́сицамъ: Та́кожде быва́етъ и҆ на про́чихъ часѣ́хъ.  На лїтꙋргі́и, бл҃жє́нна трїѡ́ди гла́са, на д҃, и҆ ѿ  канѡ́на днѐ, пѣ́снь ѕ҃-ѧ, на д҃. По вхо́дѣ тропарѝ:  Є҆гда̀ снизше́лъ є҆сѝ къ сме́рти: и҆ Бл҃гоѡбра́зный  і҆ѡ́сифъ: Сла́ва, конда́къ трїѡ́ди: И҆ ны́нѣ, па́схи: А҆́ще  и҆ во гро́бъ: Прокі́менъ, гла́съ ѕ҃: Сп҃сѝ гдⷭ҇и лю́ди  твоѧ̑, и҆ бл҃гословѝ (с. уп҃а ѡ҆б.) достоѧ́нїе твоѐ.  Сті́хъ: Къ тебѣ̀ гдⷭ҇и воззовꙋ̀ бж҃е мо́й: А҆по́столъ  дѣѧ́нїй, зача́ло ѕ҃і: Оу҆мно́жившымсѧ оу҆ч҃нкѡ́мъ:  А҆ллилꙋ́їа, гла́съ и҃: Бл҃говоли́лъ є҆сѝ гдⷭ҇и зе́млю  твою̀: Сті́хъ: Млⷭ҇ть и҆ и҆́стина срѣто́стѣсѧ: Є҆ѵⷢ҇лїе  ма́рка, зача́ло ѯ҃ѳ: Прїи́де і҆ѡ́сифъ, и҆́же ѿ  а҆рїмаѳе́а: Прича́стенъ: Тѣ́ло хрⷭ҇то́во: Дрꙋгі́й: Хвали́те  гдⷭ҇а съ нб҃съ: [зрѝ] А҆́ще хра́мъ ст҃ы́хъ же́нъ  мѷроно́сицъ: на ма́лѣй и҆ вели́цѣй вече́рни, и҆ на  оу҆́трени и҆ на лїтꙋргі́и пое́мъ во все́мъ подо́бнѣ,  ꙗ҆́коже великомч҃нкꙋ геѡ́ргїю, то́чїю на вече́рни парємїѝ  чте́мъ, пи́саны въ недѣ́лю всѣ́хъ ст҃ы́хъ. На оу҆́трени,  по полѷеле́и велича́нїе пое́мъ си́це: Велича́емъ ва́съ  ст҃ы̑ѧ мѷронѡ́сицы, и҆ чти́мъ ст҃ꙋ́ю па́мѧть ва́шꙋ: вы́ бо  мо́лите ѡ҆ на́съ хрⷭ҇та̀ бг҃а на́шего. ѱало́мъ: Бл҃же́нъ  мꙋ́жъ боѧ́йсѧ гдⷭ҇а: и҆ прѡ́чаѧ. 
Въ тꙋ́южде недѣ́лю мѷроно́сицъ ве́чера.  
На Гдⷭ҇и воззва́хъ, ста́вимъ стїхѡ́въ ѕ҃: и҆ пое́мъ  стїхи̑ры пра́здника г҃, гла́съ є҃. Подо́бенъ: Ра́дꙋйсѧ:  Гвоздьмѝ пригвозди́всѧ: и҆ мине́и ст҃а́гѡ, подо́бны г҃.  Сла́ва, ст҃а́гѡ, а҆́ще є҆́сть: А҆́ще ли нѝ: Сла́ва, и҆  ны́нѣ, пра́здника, гла́съ а҃: Мѷронѡ́сицы жєны̀: На  стїхо́внѣ стїхи́ра воскрⷭ҇на, гла́съ в҃: Пре́жде вѣ̑къ:  Припѣ́въ: Къ тебѣ̀ возведо́хъ ѻ҆́чи моѝ: Та́же  покаѧ́ненъ: Согрѣши́хъ къ тебѣ̀ сп҃се: Припѣ́въ: Поми́лꙋй  на́съ гдⷭ҇и: Та́же мч҃нченъ: Землена́гѡ наслажде́нїѧ:  Сла́ва, и҆ ны́нѣ, пра́здника, гла́съ а҃-й: Со стра́хомъ  прїидо́ша жєны̀ на гро́бъ: Тропарѝ: (с. уп҃в)  Бл҃гоѡбра́зный і҆ѡ́сифъ: Сла́ва: Є҆гда̀ снизше́лъ є҆сѝ къ  сме́рти: И҆ ны́нѣ, Мѷроно́сицамъ жена́мъ: [зрѝ] А҆́ще ли  и҆́мать ст҃ы́й тропа́рь, глаго́лемъ пре́жде тропа́рь:  Бл҃гоѡбра́зный і҆ѡ́сифъ: Сла́ва, ст҃а́гѡ: И҆ ны́нѣ,  Мѷроно́сицамъ жена́мъ: Тропарѝ: Бл҃гоѡбра́зный і҆ѡ́сифъ:  и҆ воскрⷭ҇нъ: Є҆гда̀ снизше́лъ є҆сѝ къ сме́рти: въ  ве́черъ глаго́лемъ и҆́хъ премѣнѧ́юще, во всю̀ седми́цꙋ,  ꙗ҆́коже и҆ пре́жде ѡ҆ се́мъ ꙗ҆вле́но є҆́сть. Є҆ктенїа̀,  и҆ ѿпꙋ́стъ. Слꙋ́жба же ст҃а́гѡ мине́и, слꙋчи́вшагѡсѧ въ  сїю̀ недѣ́лю, пое́тсѧ на повече́рїи. По трист҃о́мъ,  конда́къ є҆ди́нъ въ трїѡ́ди пра́здника. Си́це глаго́лемъ  да́же и҆ до недѣ́ли всѣ́хъ ст҃ы́хъ. 
Въ понедѣ́льникъ г҃-ѧ седми́цы по па́сцѣ на  оу҆́трени.  
Нача́ло ѻ҆бы́чное, ꙗ҆́коже оу҆каза́сѧ въ  понедѣ́льникъ в҃-ѧ седми́цы по па́сцѣ. На Бг҃ъ гдⷭ҇ь,  тропа́рь, гла́съ в҃: Бл҃гоѡбра́зный і҆ѡ́сифъ: два́жды:  Сла́ва: Є҆гда̀ снизше́лъ є҆сѝ къ сме́рти: И҆ ны́нѣ:  Мѷроно́сицамъ жена́мъ: Си́це же глаго́лютсѧ тропарѝ сїѧ̑  чрез̾ всю̀ седми́цꙋ. [зрѝ] А҆́ще є҆́сть тропа́рь ст҃а́гѡ,  глаго́лемъ тропарѝ пре́жде: Бл҃гоѡбра́зный і҆ѡ́сифъ:  є҆ди́ножды: Є҆гда̀ снизше́лъ є҆сѝ: є҆ди́ножды. Сла́ва,  ст҃а́гѡ: И҆ ны́нѣ, Мѷроно́сицамъ жена́мъ: и҆ ѻ҆бы̑чныѧ  каѳі̑смы двѣ̀. Сѣда́льны, ꙗ҆́кѡ предписа́сѧ въ  понедѣ́льникъ но́выѧ недѣ́ли, пи́саны въ трїѡ́ди на рѧдꙋ̀.  и҆ чте́нїе. Воскрⷭ҇нїе хрⷭ҇то́во: є҆ди́ножды. Канѡ́нъ  пра́здника, со і҆рмосо́мъ на и҃: и҆ мине́и на д҃. По г҃-й  пѣ́сни, сѣда́ленъ ст҃а́гѡ. По ѕ҃-й пѣ́сни, конда́къ  пра́здника: (с. уп҃в ѡ҆б.) Ра́доватисѧ мѷроно́сицамъ: И҆  і҆́косъ: и҆ чте́мъ про́логъ. Свѣти́ленъ пра́здника. Сла́ва,  ст҃а́гѡ: И҆ ны́нѣ, пра́здника. На хвали́техъ стїхи̑ры на  д҃: Воскрⷭ҇нъ, два́жды. и҆ покаѧ́ненъ, и҆ мч҃нченъ. Сла́ва,  и҆ ны́нѣ, пра́здника. На стїхо́внѣ стїхи̑ры пра́здника, съ  припѣ́вы и҆́хъ: а҃-й, Бл҃говоли́лъ є҆сѝ гдⷭ҇и зе́млю  твою̀: в҃-й, Млⷭ҇ть и҆ и҆́стина срѣто́стѣсѧ: Сла́ва, и҆  ны́нѣ, пра́здника. На лїтꙋргі́и, на бл҃же́ннахъ, пѣ́снь  а҃-ѧ пра́здника, на ѕ҃. По вхо́дѣ тропарѝ: Бл҃гоѡбра́зный  і҆ѡ́сифъ: Є҆гда̀ снизше́лъ є҆сѝ къ сме́рти:  Мѷроно́сицамъ жена́мъ: и҆ хра́ма ст҃а́гѡ, и҆ тропа́рь  ст҃а́гѡ, а҆́ще є҆́сть: А҆́ще ли бꙋ́детъ и҆ дрꙋга́гѡ ст҃а́гѡ  тропа́рь, глаго́ли и҆ то́й. Та́же конда́къ хра́ма. Сла́ва,  ст҃а́гѡ. А҆́ще ли бꙋ́детъ и҆ дрꙋга́гѡ ст҃а́гѡ конда́къ,  та́кожде рцы̀ є҆го̀. И҆ ны́нѣ, конда́къ пра́здника:  Ра́доватисѧ мѷроно́сицамъ: [зрѝ] Та́кожде глаго́лемъ  тропарѝ, по всѧ̑ дни̑ сеѧ̀ седми́цы, кромѣ̀ ст҃а́гѡ  полѷеле́йнагѡ. Си́це быва́етъ слꙋ́жба ве́черъ, и҆ на  оу҆́трени, по всѧ̑ дни̑ сеѧ̀ седми́цы. 
Въ пѧто́къ г҃-ѧ седми́цы по па́сцѣ ве́чера:  
Ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры  самогла́сны мѷроно́сицъ, г҃, гла́съ в҃: и҆ мине́и ст҃а́гѡ,  подо́бны г҃. Сла́ва, гла́съ ѕ҃: Мѷронѡ́сицы жєны̀: И҆  ны́нѣ, бг҃оро́диченъ а҃-й гла́са: Пре́йде сѣ́нь зако́ннаѧ:  На стїхо́внѣ стїхи̑ры воскрⷭ҇ны д҃, гла́съ в҃: Пре́жде  вѣ̑къ: Припѣ́вы глаго́лемъ: а҃-й, Гдⷭ҇ь воцр҃и́сѧ: в҃-й,  И҆́бо оу҆твердѝ вселе́ннꙋю: (с. уп҃г) г҃-й, до́мꙋ твоемꙋ̀  подоба́етъ: Сла́ва, и҆ ны́нѣ, гла́съ є҃: Тебѐ  ѡ҆дѣ́ющагосѧ свѣ́томъ: Тропа́рь пра́здника. Є҆ктенїа̀, и҆  ѿпꙋ́стъ. Си́це слꙋ́жба быва́етъ и҆ во всѣ́хъ пѧтка́хъ  пѧтидесѧ́тницы. 
Въ сꙋббѡ́тꙋ г҃-ѧ седми́цы по па́сцѣ на оу҆́трени:  
На Бг҃ъ гдⷭ҇ь, тропа́рь пра́здника, ꙗ҆́коже  пред̾ꙋказа́сѧ: и҆ ѻ҆бы̑чныѧ каѳі̑смы, и҆ сѣда́льны  воскрⷭ҇ны, и҆ пра́здника. Воскрⷭ҇нїе хрⷭ҇то́во: ѱало́мъ  н҃. Канѡ́нъ пра́здника со і҆рмосо́мъ на ѕ҃: и҆ ст҃а́гѡ  хра́ма, на д҃: и҆ мине́и ст҃а́гѡ на д҃. конда́къ и҆  свѣти́ленъ пра́здника. На хвали́техъ стїхи̑ры воскрⷭ҇ны  гла́са, на д҃. Сла́ва, и҆ ны́нѣ, пра́здника. На стїхо́внѣ  стїхи̑ры пра́здника, съ припѣ́вы и҆́хъ. Сла́ва, и҆ ны́нѣ,  самогла́сенъ пра́здника. На лїтꙋргі́и, бл҃жє́нна пѣ́снь  ѳ҃-ѧ, на ѕ҃. Прокі́менъ, и҆ А҆ллилꙋ́їа пра́здника.  А҆по́столъ дѣѧ́нїй, зача́ло к҃в: Па́ѵелъ съ сꙋ́щими въ  дама́сцѣ: Є҆ѵⷢ҇лїе і҆ѡа́нна, зача́ло н҃в: Сѝ заповѣ́даю  ва́мъ: Прича́стенъ пра́здника. 
Недѣ́лѧ д҃-ѧ по па́сцѣ разсла́бленнагѡ.  
Въ сꙋббѡ́тꙋ ве́чера, на ма́лѣй вече́рни, на Гдⷭ҇и  воззва́хъ, стїхи̑ры воскрⷭ҇ны д҃. Сла́ва, гла́съ є҃: Взы́де  і҆и҃съ во і҆ерⷭ҇ли́мъ: И҆ ны́нѣ, бг҃оро́диченъ, догма́тїкъ:  Преве́лїе чꙋ́до: На стїхо́внѣ, стїхи́ра воскрⷭ҇на, и҆  бцⷣы, по ѻ҆бы́чаю. Сла́ва, и҆ ны́нѣ, гла́съ и҃: Въ  притво́рѣ соломѡ́новѣ: По Ны́нѣ ѿпꙋща́еши, тропа́рь,  гла́съ г҃: Да веселѧ́тсѧ нбⷭ҇наѧ: Сла́ва, и҆ ны́нѣ: Тѧ̀  хода́тайствовавшꙋю: На вели́цѣй вече́рни, по ѻ҆бы́чномъ  нача́лѣ, и҆ по предначина́тельномъ (с. уп҃г ѡ҆б.)  ѱалмѣ̀, Бл҃же́нъ мꙋ́жъ: каѳі́сма всѧ̀. На Гдⷭ҇и  воззва́хъ, ста́вимъ стїхѡ́въ і҃: и҆ пое́мъ стїхи̑ры  воскрⷭ҇ны гла́са г҃: и҆ а҆натѡ́лїевы д҃, и҆ ѡ҆  разсла́бленномъ самогла́сны два̀, повторѧ́юще а҃-ю, гла́съ  а҃: Дла́нїю пречи́стою: Сла́ва, гла́съ є҃: Взы́де і҆и҃съ во  і҆ерⷭ҇ли́мъ: И҆ ны́нѣ, бг҃оро́диченъ: Ка́кѡ не диви́мсѧ:  Вхо́дъ. Свѣ́те ти́хїй: Прокі́менъ: Гдⷭ҇ь воцр҃и́сѧ, со  стїхѝ є҆гѡ̀. На лїті́и стїхи́ра хра́ма. Сла́ва, гла́съ  є҃: При ѻ҆́вчей кꙋпѣ́ли: И҆ ны́нѣ, бг҃оро́диченъ, гла́съ  то́йже: Хра́мъ и҆ две́рь є҆сѝ: На стїхо́внѣ, стїхи́ра  воскрⷭ҇на: и҆ стїхи̑ры па́схи съ припѣ́вы. Сла́ва, гла́съ  и҃: Въ притво́рѣ соломѡ́новѣ: И҆ ны́нѣ: Воскрⷭ҇нїѧ де́нь:  и҆ про́чее, ꙗ҆́кѡ предписа́сѧ въ мимоше́дшꙋю недѣ́лю. 
Въ недѣ́лю д҃-ю по па́сцѣ на оу҆́трени:  
На Бг҃ъ гдⷭ҇ь, тропа́рь воскрⷭ҇нъ, два́жды: Сла́ва, и҆  ны́нѣ, бг҃оро́диченъ. и҆ ѻ҆бы̑чныѧ каѳі̑смы, и҆ сѣда́льны  воскрⷭ҇ны, съ бг҃оро́дичны и҆́хъ. Чте́мъ же словеса̀  толкова́нїѧ є҆ѵⷢ҇лїа і҆ѡа́нна: л҃ѕ и҆ л҃з, и҆ л҃и.  Непоро́чны, съ тропарѝ: А҆́гг҃льскїй собо́ръ: И҆ ѵ҆пакоѝ  гла́са: и҆ чте́нїе. Степє́нна, и҆ прокі́менъ гла́са:  Всѧ́кое дыха́нїе: Є҆ѵⷢ҇лїе воскрⷭ҇но лꙋкѝ, зача́ло рв҃і:  Во є҆ди́нꙋ ѿ сꙋббѡ́тъ, ѕѣлѡ̀ ра́нѡ: Та́же: Воскрⷭ҇нїе  хрⷭ҇то́во: три́жды, ѱало́мъ н҃. и҆ прѡ́чаѧ ѻ҆бы́чнѡ.  Канѡ́нъ па́схи со і҆рмосы̀, и҆ съ бг҃оро́дичны є҆гѡ̀, на  и҃: и҆ ѡ҆ разсла́бленномъ, на ѕ҃. Катава́сїа: Воскрⷭ҇нїѧ  де́нь: ѻ҆́ба ли̑ка вкꙋ́пѣ. По г҃-й пѣ́сни, конда́къ и҆  і҆́косъ па́схи, и҆ сѣда́ленъ днѐ, гла́съ г҃: Глаго́лъ (с.  уп҃д) разсла́бленнагѡ то́кмѡ стѧгнꙋ̀: Сла́ва и҆ ны́нѣ,  бг҃оро́диченъ: Красотѣ̀ дв҃ства твоегѡ̀: По ѕ҃-й пѣ́сни, 
Конда́къ, гла́съ г҃. Подо́бенъ: Дв҃а дне́сь: 
Дꙋ́шꙋ мою̀ гдⷭ҇и, во грѣсѣ́хъ всѧ́ческихъ, и҆  безмѣ́стными дѣѧ́ньми лю́тѣ разсла́бленꙋ, воздви́гни  бж҃е́ственнымъ твои́мъ предста́тельствомъ, ꙗ҆́коже и҆  разсла́бленнаго воздви́глъ є҆сѝ дре́вле, да зовꙋ́ ти  сп҃са́емь: ще́дрый, сла́ва хрⷭ҇тѐ держа́вѣ твое́й. 
И҆ і҆́косъ, и҆ чте́мъ сѷнаѯа́рїй. На ѳ҃-й пѣ́сни  Чⷭ҇тнѣ́йшꙋю не пое́мъ. Та́же, Ст҃ъ гдⷭ҇ь бг҃ъ на́шъ,  три́жды, на гла́съ г҃. Свѣти́ленъ па́схи, є҆ди́ножды.  Сла́ва, ѡ҆ разсла́бленномъ: И҆ ны́нѣ, то́йже. На хвали́техъ  стїхи̑ры воскрⷭ҇ны д҃ и҆ а҆натѡ́лїевы д҃. Сла́ва, гла́съ и҃:  Гдⷭ҇и разсла́бленнаго не кꙋпѣ́ль и҆сцѣлѝ: И҆ ны́нѣ:  Пребл҃гослове́нна є҆сѝ: Славосло́вїе вели́кое. Тропа́рь  воскрⷭ҇нъ. Є҆ктєнїѝ, и҆ ѿпꙋ́стъ, и҆ и҆схожде́нїе въ  притво́ръ. Сла́ва, и҆ ны́нѣ, стїхи́ра є҆ѵⷢ҇льскаѧ, гла́съ  г҃: Магдали́ни марі́и: и҆ поꙋче́нїе стꙋді́тово, и҆ ча́съ а҃- й, и҆ коне́чный ѿпꙋ́стъ. На часѣ́хъ, тропа́рь воскрⷭ҇нъ.  По трист҃о́мъ конда́къ трїѡ́ди: Дꙋ́шꙋ мою̀ гдⷭ҇и: На  лїтꙋргі́и, бл҃жє́нна гла́са, на д҃: и҆ ѿ канѡ́на пѣ́снь  ѕ҃, на д҃. По вхо́дѣ тропа́рь воскрⷭ҇нъ: Сла́ва, конда́къ  трїѡ́ди: И҆ ны́нѣ, па́схи: А҆́ще и҆ во гро́бъ: Хра́ма же  хрⷭ҇то́ва, и҆ бцⷣы, и҆ ст҃ы́хъ тропарѧ̀ и҆ кондака̀ не  глаго́лемъ. Прокі́менъ, гла́съ а҃: Бꙋ́ди гдⷭ҇и млⷭ҇ть твоѧ̀  на на́съ: Сті́хъ: Ра́дꙋйтесѧ првⷣнїи ѡ҆ гдⷭ҇ѣ: А҆по́столъ  дѣѧ́нїй, зача́ло к҃г: Бы́сть петрꙋ̀ посѣща́ющꙋ всѣ́хъ:  А҆ллилꙋ́їа, гла́съ є҃: Млⷭ҇ти твоѧ̑ гдⷭ҇и во вѣ́къ  воспою̀: Сті́хъ: Занѐ ре́клъ є҆сѝ, въ вѣ́къ млⷭ҇ть  сози́ждетсѧ: Є҆ѵⷢ҇лїе і҆ѡа́нна, зача́ло д҃і: Взы́де і҆и҃съ  во і҆ерⷭ҇ли́мъ: Прича́стенъ: Тѣ́ло хрⷭ҇то́во: Дрꙋгі́й:  Хвали́те гдⷭ҇а съ нб҃съ: 
(с. уп҃д ѡ҆б.) 
[зрѝ] Подоба́етъ вѣ́дати: Ꙗ҆́кѡ вослѣ́дованїе  разсла́бленнагѡ пое́тсѧ въ недѣ́лю, въ понедѣ́льникъ: во  вто́рникъ же ѿдае́тсѧ. 
Въ понедѣ́льникъ д҃-ѧ седми́цы по па́сцѣ на  оу҆́трени: 
Тропа́рь воскрⷭ҇нъ гла́са, два́жды: Сла́ва, ст҃а́гѡ,  а҆́ще и҆́мать. И҆ ны́нѣ, бг҃оро́диченъ а҃-й, во гла́съ  тропарѧ̀ ст҃а́гѡ. А҆́ще ли нѝ: Сла́ва и҆ ны́нѣ,  бг҃оро́диченъ а҃-й гла́са. 
Во вто́рникъ д҃-ѧ седми́цы по па́сцѣ ве́чера:  
Нача́ло по ѻ҆бы́чаю, и҆ каѳі́сма рѧдова́ѧ. На Гдⷭ҇и  воззва́хъ, ста́вимъ стїхѡ́въ ѕ҃, и҆ пое́мъ стїхи̑ры  настоѧ́щыѧ г҃, повторѧ́юще ѧ҆̀, гла́съ д҃. Подо́бенъ: Гдⷭ҇и  возше́дъ на крⷭ҇тъ: Наста̀ преполове́нїе дне́й: Сла́ва, и҆  ны́нѣ, гла́съ ѕ҃: Пра́здникꙋ преполовлѧ́ющꙋсѧ: Вхо́дъ.  Прокі́менъ днѐ. Чтє́нїѧ г҃. а҃-е: Прⷪ҇ро́чества мїхе́ина:  Та́кѡ глаго́летъ гдⷭ҇ь: ѿ сїѡ́на и҆зы́детъ зако́нъ: в҃-е:  Прⷪ҇ро́чества и҆са́їина: Та́кѡ глаго́летъ гдⷭ҇ь: жа́ждꙋщїи  и҆ди́те на во́дꙋ жи́вꙋ: г҃-е: При́тчей: Премꙋ́дрость созда̀  себѣ̀ до́мъ: Та́же є҆ктенїа̀: Рце́мъ всѝ: и҆ возгла́съ.  Та́же, Сподо́би гдⷭ҇и: Посе́мъ: И҆спо́лнимъ вече́рнюю: На  стїхо́внѣ (с. уп҃є) стїхи̑ры пра́здника, самогла́сны,  гла́съ а҃: Пѧтдесѧ́тницы наста̀ дне́й преполове́нїе:  Припѣ́въ: Помѧнѝ со́нмъ тво́й: в҃, Бг҃ъ же цр҃ь на́шъ  пре́жде вѣ́ка: Сла́ва, и҆ ны́нѣ, гла́съ и҃,  Преполови́вшꙋсѧ пра́здникꙋ: По Ны́нѣ ѿпꙋща́еши, и҆ по  Ѻ҆́ч҃е на́шъ: 
Тропа́рь пра́здника, гла́съ и҃: 
Преполови́вшꙋсѧ пра́здникꙋ, жа́ждꙋщꙋю дꙋ́шꙋ мою̀  бл҃гоче́стїѧ напо́й вода́ми, ꙗ҆́кѡ всѣ̑мъ сп҃се возопи́лъ  є҆сѝ: жа́ждай да грѧде́тъ ко мнѣ̀ и҆ да пїе́тъ.  и҆сто́чниче жи́зни на́шеѧ хрⷭ҇тѐ бж҃е, сла́ва тебѣ̀. 
Та́же і҆ере́й: Премꙋ́дрость. и҆ ѿпꙋ́стъ по ѻ҆бы́чаю.  На повече́рїи, ст҃а́гѡ рѧдова́гѡ пое́мъ стїхи̑ры и҆ канѡ́нъ.  Конда́къ пра́здника. [зрѝ] На полꙋ́нощницѣ, по а҃-мъ  трист҃о́мъ глаго́лемъ тропа́рь пра́здника. По в҃-мъ  трист҃о́мъ конда́къ пра́здника. Та́же, Гдⷭ҇и поми́лꙋй, в҃і.  и҆ ѿпꙋ́стъ. Мл҃твы за оу҆поко́й: Помѧнѝ гдⷭ҇и въ  наде́жди: не глаго́лемъ. 
Въ сре́дꙋ преполове́нїѧ на оу҆́трени:  
На Бг҃ъ гдⷭ҇ь, тропа́рь пра́здника три́жды: и҆  ѻ҆бы̑чныѧ каѳі̑смы двѣ̀. и҆ сѣда́льны пра́здника: и҆  чте́нїе въ толкова́нїи є҆ѵⷢ҇лїа і҆ѡа́нна. Та́же, Воскрⷭ҇нїе  хрⷭ҇то́во: Ѱало́мъ н҃. Канѡ́на пра́здника два̀. Пе́рвый,  гла́съ д҃: творе́нїе кѵ́ръ ѳеофа́на, со і҆рмосо́мъ на и҃. И҆  вторы́й, гла́съ и҃: творе́нїе кѵ́ръ а҆ндре́а кри́тскагѡ, на  ѕ҃. Катава́сїа, і҆рмо́съ в҃-гѡ канѡ́на: Мо́ре ѡ҆гꙋсти́лъ  є҆сѝ: ѻ҆́ба ли̑ка вкꙋ́пѣ. По г҃-й пѣ́сни, сѣда́льны  пра́здника, гла́съ и҃. (с. уп҃є ѡ҆б.) Подо́бенъ:  Премꙋ́дрости сло́ва: Стоѧ̀ посредѝ ст҃и́лища: Сла́ва, и҆  ны́нѣ: Подо́бенъ: Премꙋ́дрости во́дꙋ и҆ жи́зни: По ѕ҃-й  пѣ́сни, 
Конда́къ, гла́съ д҃. Подо́бенъ: Вознесы́йсѧ: 
Пра́здникꙋ зако́нномꙋ преполовлѧ́ющꙋсѧ, всѣ́хъ тво́рче  и҆ влⷣко, къ предстоѧ́щымъ глаго́лалъ є҆сѝ хрⷭ҇тѐ бж҃е:  прїиди́те и҆ почерпи́те во́дꙋ безсме́ртїѧ. тѣ́мже тебѣ̀  припа́даемъ, и҆ вѣ́рнѡ вопїе́мъ: щедрѡ́ты твоѧ̑ да́рꙋй  на́мъ, ты́ бо є҆сѝ и҆сто́чникъ жи́зни на́шеѧ. 
И҆ і҆́косъ, и҆ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ, но і҆рмо́съ кі́йждо ли́къ, и҆  послѣдѝ і҆рмо́съ: Чꙋ́жде ма́терємъ дв҃ство: и҆ покло́нъ.  Свѣти́ленъ пра́здника, три́жды. На хвали́техъ: Всѧ́кое  дыха́нїе: Стїхи̑ры пра́здника на д҃, гла́съ д҃. Подо́бенъ:  Ꙗ҆́кѡ до́блѧ: Премꙋ́дрость и҆ си́ла: Сла́ва, и҆ ны́нѣ,  гла́съ то́йже: Просвѣти́вшесѧ бра́тїе: Славосло́вїе  вели́кое. По трист҃о́мъ тропа́рь пра́здника. Є҆ктєнїѝ, и҆  ѿпꙋ́стъ, и҆ ча́съ а҃-й. На лїтꙋргі́и, бл҃жє́нна, ѿ  канѡ́на пра́здника, д҃-гѡ гла́са, пѣ́снь г҃ на д҃, и҆ и҃-гѡ  гла́са, пѣ́снь ѕ҃, на д҃. По вхо́дѣ тропа́рь пра́здника:  Сла́ва, и҆ ны́нѣ, конда́къ. Прокі́менъ, гла́съ г҃: Ве́лїй  гдⷭ҇ь на́шъ, и҆ ве́лїѧ крѣ́пость є҆гѡ̀, и҆ ра́зꙋма є҆гѡ̀  нѣ́сть числа̀. и҆ до ѿда́нїѧ. Сті́хъ: Хвали́те гдⷭ҇а,  ꙗ҆́кѡ бл҃гъ ѱало́мъ: А҆по́столъ дѣѧ́нїй, зача́ло л҃д:  Па́ѵелъ и҆ варна́ва прибѣго́ста во гра́ды лѷкаѡ́нскїѧ:  А҆ллилꙋ́їа, гла́съ а҃: Помѧнѝ со́нмъ тво́й: Сті́хъ: Бг҃ъ же  цр҃ь на́шъ пре́жде вѣ́ка: Є҆ѵⷢ҇лїе і҆ѡа́нна, зача́ло к҃ѕ:  Въ преполове́нїе пѧтдесѧ́тницы: На лїтꙋргі́и, пое́мъ, и҆ на  ѿда́нїе преполове́нїѧ, вмѣ́стѡ Свѣти́сѧ: і҆рмо́съ:  Чꙋ́жде ма́терємъ дв҃ство: Въ про́чыѧ же дни̑ пое́мъ:  Свѣти́сѧ: и҆ до ѿда́нїѧ. Прича́стенъ: Ꙗ҆ды́й (с. уп҃ѕ)  мою̀ пло́ть, и҆ пїѧ́й мою̀ кро́вь, во мнѣ̀ пребыва́етъ, и҆  а҆́зъ въ не́мъ, речѐ гдⷭ҇ь. А҆ллилꙋ́їа, три́жды. На  трапе́зѣ оу҆тѣше́нїе бра́тїи. Пра́зднꙋетсѧ же се́й  пра́здникъ дне́й и҃. 
Въ сре́дꙋ преполове́нїѧ ве́чера.  
Ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры  пра́здника г҃, и҆ мине́и ст҃а́гѡ, подо́бны г҃. Сла́ва,  ст҃а́гѡ, а҆́ще є҆́сть: А҆́ще ли нѝ, Сла́ва, и҆ ны́нѣ,  пра́здника, гла́съ в҃: Є҆гда̀ прише́лъ є҆сѝ во ст҃и́лище  хрⷭ҇тѐ бж҃е: Прокі́менъ днѐ. На стїхо́внѣ стїхи́ра  воскрⷭ҇на, гла́съ г҃: Стрⷭ҇тїю твое́ю хрⷭ҇тѐ: Припѣ́въ: Къ  тебѣ̀ возведо́хъ ѻ҆́чи моѝ: Та́же а҆пⷭ҇лѡвъ: Во всю̀  зе́млю и҆зы́де вѣща́нїе и҆́хъ: Припѣ́въ: Поми́лꙋй на́съ  гдⷭ҇и: Та́же, Мч҃нцы твоѝ гдⷭ҇и: Сла́ва, и҆ ны́нѣ,  пра́здника, гла́съ то́йже: Преполови́вшꙋсѧ пра́здникꙋ:  Тропа́рь ст҃а́гѡ, а҆́ще є҆́сть: А҆́ще ли нѝ, то́чїю  пра́здника. Є҆ктенїа̀, и҆ ѿпꙋ́стъ. 
Въ четверто́къ д҃-ѧ седми́цы по па́сцѣ оу҆́трени:  
Ѻ҆бы́чнаѧ слꙋ́жба, ꙗ҆́коже и҆ всегда̀ въ  попра́зднствѣ пра́здника, и҆ ст҃а́гѡ. На лїтꙋргі́и,  бл҃жє́нна пра́здника, пѣ́снь а҃, со і҆рмосо́мъ на ѕ҃. 
(с. уп҃ѕ ѡ҆б.) 
Въ пѧто́къ д҃-ѧ седми́цы по па́сцѣ ве́чера:  
Ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры  пра́здника, г҃: и҆ мине́и г҃. Сла́ва, пра́здника, гла́съ а҃:  Пѧтдесѧ́тницы наста̀ дне́й преполове́нїе: И҆ ны́нѣ,  бг҃оро́диченъ а҃-й гла́са: Ка́кѡ не диви́мсѧ: На стїхо́внѣ  стїхи̑ры воскрⷭ҇ны д҃, гла́съ г҃: Твои́мъ крⷭ҇то́мъ хрⷭ҇тѐ  сп҃се: съ припѣ́вы: Гдⷭ҇ь воцр҃и́сѧ: Сла́ва, и҆ ны́нѣ,  гла́съ а҃: Во ст҃и́лище прише́лъ є҆сѝ: Тропа́рь  пра́здника: и҆ ѿпꙋ́стъ. На оу҆́трени, по ѻ҆бы́чаю. На  лїтꙋргі́и, бл҃жє́нна пра́здника, пѣ́снь д҃. 
Въ сꙋббѡ́тꙋ д҃-ѧ седми́цы по па́сцѣ на оу҆́трени:  
Пое́тсѧ слꙋ́жба, ꙗ҆́коже въ мимоше́дшихъ сꙋббѡ́тахъ  оу҆каза́сѧ. На лїтꙋргі́и, бл҃жє́нна, пѣ́снь є҃: и҆  прокі́менъ пра́здника. А҆по́столъ дѣѧ́нїй, зача́ло к҃ѳ:  Возложѝ и҆́рѡдъ ца́рь рꙋ́цѣ: А҆ллилꙋ́їа, пра́здника.  Є҆ѵⷢ҇лїе і҆ѡа́нна, зача́ло л҃а: Речѐ гдⷭ҇ь къ  вѣ́ровавшымъ къ немꙋ̀ і҆ꙋде́ѡмъ: Прича́стенъ пра́здника. 
Недѣ́лѧ є҃-ѧ по па́сцѣ самарѧны́ни:  
Въ сꙋббѡ́тꙋ ве́чера, на ма́лѣй вече́рни, стїхи̑ры  воскрⷭ҇ны д҃, гла́съ д҃. Сла́ва, гла́съ ѕ҃: При стꙋденцѣ̀  і҆а́кѡвли: И҆ ны́нѣ, бг҃оро́дичны, гла́съ д҃, догма́тїкъ:  (с. уп҃з) Безсѣ́меннѡ зачала̀ є҆сѝ: На стїхо́внѣ,  стїхи́ра воскрⷭ҇на, и҆ бцⷣы, по ѻ҆бы́чаю. Сла́ва, гла́съ  и҃: Є҆гда̀ ꙗ҆ви́лсѧ є҆сѝ во пло́ти: И҆ ны́нѣ, гла́съ  то́йже: Преполови́вшꙋсѧ пра́здникꙋ: По Ны́нѣ ѿпꙋща́еши:  тропа́рь, гла́съ д҃: Свѣ́тлꙋю воскрⷭ҇нїѧ про́повѣдь:  Сла́ва, и҆ ны́нѣ: Преполови́вшꙋсѧ пра́здникꙋ: и҆ ѿпꙋ́стъ.  На вели́цѣй вече́рни, на Гдⷭ҇и воззва́хъ, ста́вимъ стїхѡ́въ  і҃: И҆ пое́мъ стїхи̑ры воскрⷭ҇ны г҃ и҆ а҆нато́лїевъ а҃: и҆  преполове́нїѧ подо́бны г҃: и҆ самарѧны́ни самогла́сны г҃,  гла́съ а҃: На и҆сто́чникъ прише́лъ є҆сѝ: Сла́ва, гла́съ  ѕ҃: При стꙋденцѣ̀ і҆а́кѡвли: И҆ ны́нѣ, бг҃оро́диченъ:  И҆́же тебѐ ра́ди: Вхо́дъ. Прокі́менъ днѐ. На лїті́и  стїхи́ра хра́ма. Сла́ва, и҆ ны́нѣ, гла́съ г҃: Да ра́дꙋетсѧ  дне́сь свѣ́тлѡ нб҃о и҆ землѧ̀: На стїхо́внѣ стїхи́ра,  гла́съ д҃: Гдⷭ҇и возше́дъ на крⷭ҇тъ: и҆ про́чыѧ стїхи̑ры  па́схи, съ припѣ́вы и҆́хъ. Сла́ва, гла́съ и҃: Є҆гда̀  ꙗ҆ви́лсѧ є҆сѝ во пло́ти хрⷭ҇тѐ бж҃е: И҆ ны́нѣ:  Воскрⷭ҇нїѧ де́нь: и҆ прѡ́чаѧ всѧ̑, ꙗ҆́кѡ предписа́шасѧ въ  про́чихъ недѣ́лѧхъ. На оу҆́трени, на Бг҃ъ гдⷭ҇ь, тропа́рь  воскрⷭ҇нъ, два́жды: гла́съ д҃. Сла́ва, и҆ ны́нѣ,  пра́здника, гла́съ и҃: Преполови́вшꙋсѧ пра́здникꙋ: и҆  ѻ҆бы̑чныѧ каѳі̑смы, и҆ сѣда́льны воскрⷭ҇ны, съ  бг҃оро́дичны и҆́хъ. и҆ чте́нїе въ толкова́нїи є҆ѵⷢ҇лїа  і҆ѡа́нна: сло́во л҃а, л҃в, л҃г и҆ л҃д. Непоро́чны, съ  тропарѝ: А҆́гг҃льскїй собо́ръ: та́же ѵ҆пакоѝ гла́са.  Степє́нна, и҆ прокі́менъ гла́са: Всѧ́кое дыха́нїе:  є҆ѵⷢ҇лїе воскрⷭ҇но, і҆ѡа́нна, зача́ло ѯ҃г: Во є҆ди́нꙋ  ѿ сꙋббѡ́тъ: посе́мъ, Воскрⷭ҇нїе хрⷭ҇то́во: три́жды.  ѱало́мъ н҃. и҆ про́чее ѻ҆бы́чное. Канѡ́нъ па́схи, со  і҆рмосо́мъ, и҆ съ бг҃оро́дичны, на ѕ҃: и҆ преполове́нїѧ на  д҃: и҆ самарѧны́ни на д҃. Катава́сїа: Воскрⷭ҇нїѧ де́нь: По  г҃-й пѣ́сни, конда́къ преполове́нїѧ и҆ і҆́косъ. Та́же  сѣда́ленъ, гла́съ д҃. Подо́бенъ: (с. уп҃з ѡ҆б.)  Вознесы́йсѧ: Да ра́дꙋетсѧ нб҃о: Сла́ва, и҆ ны́нѣ, гла́съ  то́йже. Подо́бенъ: Премꙋ́дрости пода́телю и҆ влⷣко: По ѕ҃-й  пѣ́сни, 
Конда́къ, гла́съ и҃. Подо́бенъ: Ꙗ҆́кѡ нача́тки: 
Вѣ́рою прише́дши на кла́дѧзь самарѧны́нѧ, ви́дѣ тѧ̀  премꙋ́дрости во́дꙋ: є҆ѧ́же напи́вшисѧ ѻ҆би́льнѡ, црⷭ҇твїе  вы́шнее наслѣ́дова вѣ́чнѡ, ꙗ҆́кѡ присносла́внаѧ. 
И҆ і҆́косъ, и҆ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ. Ст҃ъ гдⷭ҇ь бг҃ъ на́шъ, три́жды, на  гла́съ д҃. Свѣти́ленъ па́схи. Сла́ва, самарѧны́ни.  Подо́бенъ, Жєны̀ оу҆слы́шите: Въ самарі́ю прише́лъ є҆сѝ:  И҆ ны́нѣ, преполове́нїѧ. На хвали́техъ стїхи̑ры воскрⷭ҇ны  д҃: и҆ а҆нато́лїевъ а҃: и҆ самарѧны́ни самогла́сны г҃,  гла́съ в҃: Да ра́дꙋетсѧ дне́сь: Сла́ва, гла́съ ѕ҃:  И҆сто́чникъ живонача́лїѧ: И҆ ны́нѣ, Пребл҃гослове́нна  є҆сѝ: Славосло́вїе вели́кое. Тропа́рь воскрⷭ҇нъ.  Є҆ктєнїѝ и҆ ѿпꙋ́стъ, и҆ и҆схожде́нїе. Сла́ва, и҆  ны́нѣ, стїхи́ра є҆ѵⷢ҇льскаѧ, гла́съ з҃. Сѐ тьма̀ и҆  ра́нѡ: И҆ поꙋче́нїе стꙋді́тово, и҆ ча́съ а҃-й, и҆ коне́чный  ѿпꙋ́стъ. На часѣ́хъ, тропа́рь воскрⷭ҇нъ: Сла́ва,  пра́здника: И҆ ны́нѣ, бг҃оро́диченъ часѡ́въ. По трист҃о́мъ  конда́къ пра́здника и҆ самарѧны́ни премѣнѧ́емъ. На  лїтꙋргі́и, бл҃жє́нна гла́са, на д҃: и҆ самарѧны́ни пѣ́снь  г҃: и҆ пра́здника, пѣ́снь ѕ҃. По вхо́дѣ тропа́рь воскрⷭ҇нъ  и҆ пра́здника преполове́нїѧ: Сла́ва, конда́къ самарѧны́ни:  И҆ ны́нѣ, преполове́нїѧ: Прокі́менъ, гла́съ г҃: По́йте бг҃ꙋ  на́шемꙋ, по́йте: Сті́хъ: Всѝ ꙗ҆зы́цы восплещи́те рꙋка́ми:  А҆по́столъ дѣѧ́нїй, зача́ло к҃и: Разсѣ́ѧвшїисѧ а҆пⷭ҇ли:  А҆ллилꙋ́їа, гла́съ д҃: Налѧцы̀ и҆ оу҆спѣва́й, и҆  ца́рствꙋй: Сті́хъ: Возлюби́лъ є҆сѝ пра́вдꙋ: Є҆ѵⷢ҇лїе  і҆ѡа́нна, зача́ло в҃і: Прїи́де і҆и҃съ во гра́дъ  самарі́йскїй: Вмѣ́стѡ, досто́йно є҆́сть: пое́мъ і҆рмо́съ:  (с. уп҃и) Свѣти́сѧ: Прича́стный: Тѣ́ло хрⷭ҇то́во:  Дрꙋгі́й: Хвали́те гдⷭ҇а съ нб҃съ: Слꙋ́жба ст҃а́гѡ мине́и  пое́тсѧ на повече́рїи. 
[зрѝ] Подоба́етъ вѣ́дати: Ꙗ҆́кѡ слꙋ́жба самарѧны́ни  пое́тсѧ четы́ре дни̑, въ недѣ́лю, въ четверто́къ, пѧто́къ  и҆ въ сꙋббѡ́тꙋ: Въ понедѣ́льникъ оу҆́бѡ, и҆ во вто́рникъ,  пое́тсѧ слꙋ́жба преполове́нїѧ, въ сре́дꙋ ѿдае́тсѧ, пое́мъ  ꙗ҆́коже и҆ на са́мый пра́здникъ, кромѣ̀ вхо́да и҆  паремі́й. 
Въ тꙋ́южде недѣ́лю самарѧны́ни ве́чера:  
На Гдⷭ҇и воззва́хъ, стїхи̑ры преполове́нїѧ, трѝ: и҆  мине́и ст҃а́гѡ, г҃. Сла́ва, и҆ ны́нѣ, пра́здника. На  стїхо́внѣ, стїхи̑ры трїѡ́ди: Сла́ва, и҆ ны́нѣ, пра́здника.  Тропа́рь пра́здника: Є҆ктенїа̀, и҆ ѿпꙋ́стъ. На  повече́рїи, по Досто́йно, и҆ по трист҃о́мъ, конда́къ  пра́здника преполове́нїѧ є҆ди́нъ. 
Въ понедѣ́льникъ є҃-ѧ седми́цы по па́сцѣ на  оу҆́трени:  
На Бг҃ъ гдⷭ҇ь, тропа́рь пра́здника преполове́нїѧ: и҆  ѻ҆бы̑чныѧ каѳі̑смы. Канѡ́нъ преполове́нїѧ, и҆ мине́и  ст҃а́гѡ, и҆ про́чее по ѻ҆бы́чаю. На лїтꙋргі́и, бл҃жє́нна  пра́здника, пѣ́снь седма́ѧ. Во вто́рникъ, пѣ́снь ѻ҆сма́ѧ. 
(с. уп҃и ѡ҆б.) 
Во вто́рникъ є҃-ѧ седми́цы по па́сцѣ ве́чера:  
На Гдⷭ҇и воззва́хъ, стїхи̑ры пра́здника преполове́нїѧ,  на ше́сть. На стїхо́внѣ пра́здника. и҆ про́чее всѐ  вослѣ́дованїе пра́здника, ве́черъ, и҆ оу҆́трѡ  непремѣ́ннѡ, кромѣ̀ вхо́да, и҆ паремі́й, ꙗ҆́коже и҆ на  са́мый пра́здникъ. На лїтꙋргі́и, бл҃жє́нна пра́здника,  ѻ҆бою̀ канѡ́нѡвъ, пѣ́снь ѳ҃-ѧ. Прокі́менъ, А҆ллилꙋ́їа, и҆  прича́стенъ пра́здника. А҆по́столъ и҆ є҆ѵⷢ҇лїе днѐ: и҆  ѿдае́тсѧ пра́здникъ преполове́нїѧ. [зрѝ] Слꙋ́жба мине́и  пое́тсѧ на повече́рїи. 
Въ сре́дꙋ є҃-ѧ седми́цы по па́сцѣ ве́чера:  
На Гдⷭ҇и воззва́хъ, стїхи̑ры самарѧны́ни, г҃: и҆ мине́и  ст҃а́гѡ, Сла́ва, и҆ ны́нѣ, гла́съ а҃: На и҆сто́чникъ  прише́лъ є҆сѝ: На стїхо́внѣ, стїхи̑ры ѻ҆бы̑чныѧ,  трїѡ́ди. Сла́ва, и҆ ны́нѣ, гла́съ в҃: На стꙋдене́цъ ꙗ҆́кѡ  прїи́де гдⷭ҇ь: 
Въ четверто́къ є҃-ѧ седми́цы по па́сцѣ на  оу҆́трени:  
На Бг҃ъ гдⷭ҇ь, тропа́рь воскрⷭ҇нъ, гла́съ д҃: Свѣ́тлꙋю  воскрⷭ҇нїѧ про́повѣдь: два́жды. Сла́ва, и҆ ны́нѣ,  бг҃оро́диченъ є҆гѡ̀. Каѳі̑смы ѻ҆бы̑чныѧ, и҆ сѣда́льны.  Канѡ́нъ самарѧны́ни, и҆ мине́и: и҆ про́чее ꙗ҆́коже въ  пре́жднихъ дне́хъ ꙗ҆вле́но є҆́сть. 
(с. уп҃ѳ) 
Въ сꙋббѡ́тꙋ є҃-ѧ седми́цы по па́сцѣ на оу҆́трени:   
Ѻ҆бы̑чныѧ каѳі̑смы, и҆ сѣда́льны. Канѡ́нъ самарѧны́ни,  со і҆рмосо́мъ на ѕ҃: и҆ хра́ма на д҃, и҆ мине́и на д҃. На  хвали́техъ стїхи̑ры воскрⷭ҇ны, на д҃. Сла́ва, и҆ ны́нѣ,  гла́съ ѕ҃: И҆сто́чникъ живонача́лїѧ: На стїхо́внѣ стїхи̑ры,  гла́съ д҃. Подо́бенъ: Ꙗ҆́кѡ до́блѧ: И҆сто́чника  приснотекꙋ́щаго: Припѣ́въ: Налѧцы̀, и҆ оу҆спѣва́й, и҆  ца́рствꙋй: в҃-й, Возлюби́лъ є҆сѝ пра́вдꙋ: Сла́ва, и҆  ны́нѣ, гла́съ ѕ҃: Та́кѡ глаго́летъ гдⷭ҇ь самарѧны́ни: На  лїтꙋргі́и, бл҃жє́нна самарѧны́ни пѣ́снь ѳ҃-ѧ, на ѕ҃.  Прокі́менъ, гла́съ г҃: По́йте бг҃ꙋ на́шемꙋ, по́йте: Сті́хъ:  Всѝ ꙗ҆зы́цы восплещи́те рꙋка́ми: А҆по́столъ дѣѧ́нїй,  зача́ло л҃з: Па́ѵелъ и҆ варна́ва живѧ́ста во а҆нтїохі́и:  А҆ллилꙋ́їа днѐ. Є҆ѵⷢ҇лїе і҆ѡа́нна, зача́ло л҃и: Ѻ҆́вцы  моѧ̑ гла́са моегѡ̀ слꙋ́шаютъ: Прича́стный: Тѣ́ло хрⷭ҇то́во  прїими́те: 
Недѣ́лѧ ѕ҃-ѧ по па́сцѣ, ѡ҆ слѣпо́мъ:  
Въ сꙋббѡ́тꙋ ве́чера, На ма́лѣй вече́рни, стїхи̑ры  воскрⷭ҇ны гла́съ є҃: Чⷭ҇тны́мъ твои́мъ крⷭ҇то́мъ хрⷭ҇тѐ:  Сла́ва, гла́съ то́йже: Гдⷭ҇и мимоходѧ̀ дре́вле пꙋте́мъ: И҆  ны́нѣ, бг҃оро́диченъ догма́тїкъ, гла́съ то́йже:  Бг҃олѣ́пнꙋю и҆ чⷭ҇тнꙋ́ю: На стїхо́внѣ стїхи́ра воскрⷭ҇на,  и҆ бцⷣы, по ѻ҆бы́чаю. Сла́ва, гла́съ и҃: Пра́вды сл҃нце  мы́сленное: И҆ ны́нѣ, гла́съ є҃: Хра́мъ и҆ две́рь є҆сѝ:  и҆ про́чее ѻ҆бы́чнѡ. На вели́цѣй (с. уп҃ѳ ѡ҆б.) вече́рни,  по ѻ҆бы́чномъ ѱалмѣ̀, Бл҃же́нъ мꙋ́жъ, каѳі́сма всѧ̀. На  Гдⷭ҇и воззва́хъ, ста́вимъ стїхѡ́въ і҃: и҆ пое́мъ стїхи̑ры  воскрⷭ҇ны трѝ, гла́съ є҃: а҆натѡ́лїевы д҃: и҆ ѡ҆ слѣпо́мъ  самогла́сны два̀, гла́съ в҃: Слѣпы́й роди́выйсѧ:  повторѧ́юще пе́рвꙋю. Сла́ва, гла́съ є҃: Гдⷭ҇и мимоходѧ̀  пꙋте́мъ: И҆ ны́нѣ, бг҃оро́диченъ: Въ чермнѣ́мъ мо́ри:  Вхо́дъ. прокі́менъ днѐ. На лїті́и стїхи́ра хра́ма. Сла́ва,  гла́съ д҃: Всѐ житїѐ слѣпы́й: И҆ ны́нѣ, бг҃оро́диченъ:  При́зри на молє́нїѧ: На стїхо́внѣ стїхи́ра воскрⷭ҇на,  гла́съ є҃: Тебѐ воплоще́ннаго: Та́же стїхи̑ры па́схи, со  ѻ҆бы́чными припѣ́вы: Сла́ва, гла́съ и҃: Пра́вды сл҃нце  мы́сленное: И҆ ны́нѣ: Воскрⷭ҇нїѧ де́нь: и҆ про́чее ꙗ҆́кѡ  предписа́сѧ въ мимоше́дшыѧ недѣ̑ли. На оу҆́трени, по  шестоѱа́лмїи, на Бг҃ъ гдⷭ҇ь, тропа́рь воскрⷭ҇нъ, гла́съ  є҃: Собезнача́льное сло́во ѻ҆ц҃ꙋ̀ и҆ дх҃ови: два́жды.  Сла́ва, и҆ ны́нѣ, бг҃оро́диченъ є҆гѡ̀. и҆ ѻ҆бы̑чныѧ  каѳі̑смы, и҆ сѣда́льны воскрⷭ҇ны, съ бг҃оро́дичны и҆́хъ. и҆  чте́нїе въ толкова́нїи є҆ѵⷢ҇лїа і҆ѡа́нна, сло́во н҃ѕ, н҃з,  н҃и. Непоро́чны, съ тропарѝ: А҆́гг҃льскїй собо́ръ: и҆  ѵ҆пакоѝ. Степє́нна, и҆ прокі́менъ гла́са: Всѧ́кое  дыха́нїе. Є҆ѵⷢ҇лїе і҆ѡа́нна, зача́ло ѯ҃д: Мр҃і́а стоѧ́нїе  оу҆ гро́ба: Воскрⷭ҇нїе хрⷭ҇то́во: три́жды. и҆ ѱало́мъ н҃.  и҆ про́чее. Канѡ́нъ па́схи, со і҆рмосо́мъ, и҆ съ  бг҃оро́дичны є҆гѡ̀, на и҃: и҆ слѣпа́гѡ, на ѕ҃, гла́съ є҃.  Катава́сїа: Сп҃си́телю бг҃ꙋ: По г҃-й пѣ́сни, конда́къ и҆  і҆́косъ па́схи. Та́же сѣда́ленъ слѣпа́гѡ: Сла́ва, и҆  ны́нѣ, то́йже, и҆ чте́нїе. По ѕ҃-й пѣ́сни, 
Конда́къ, гла́съ д҃. Подо́бенъ: Ꙗ҆ви́лсѧ є҆сѝ: 
Дꙋше́вныма ѻ҆чи́ма ѡ҆слѣпле́нъ къ тебѣ̀ хрⷭ҇тѐ  прихождꙋ̀, ꙗ҆́коже слѣпы́й ѿ рожде́нїѧ, покаѧ́нїемъ  зовꙋ́ ти: ты̀ сꙋ́щихъ во тьмѣ̀ свѣ́тъ пресвѣ́тлый. 
(с. у҃ч) 
И҆ і҆́косъ. и҆ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ. На схо́дѣ і҆рмо́съ: Тѧ̀ па́че  оу҆ма̀: Та́же, Ст҃ъ гдⷭ҇ь бг҃ъ на́шъ: три́жды, на гла́съ  є҃. Свѣти́ленъ па́схи. Сла́ва, слѣпа́гѡ: Оу҆́мныѧ моѝ  ѻ҆́чи: И҆ ны́нѣ, дрꙋгі́й. Подо́бенъ: Жєны̀ оу҆слы́шите:  Мимоиды́й сп҃съ на́шъ: На хвали́техъ стїхи̑ры воскрⷭ҇ны д҃,  гла́съ є҃, и҆ а҆натѡ́лїевы г҃: та́же слѣпа́гѡ самогла́сенъ  є҆ди́нъ, гла́съ и҃: За млⷭ҇рдїе млⷭ҇ти воплоти́выйсѧ:  Сла́ва, гла́съ и҃: Кто̀ возглаго́летъ си̑лы твоѧ̑ хрⷭ҇тѐ:  И҆ ны́нѣ: Пребл҃гослове́нна є҆сѝ: Славосло́вїе вели́кое.  Тропа́рь воскрⷭ҇нъ то́чїю. Є҆ктєнїѝ, и҆ ѿпꙋ́стъ, и҆  и҆схожде́нїе въ притво́ръ. Сла́ва, и҆ ны́нѣ, стїхи́ра  є҆ѵⷢ҇льскаѧ, и҃-ѧ, гла́съ и҃: Мр҃і́ины сле́зы: и҆ поꙋче́нїе  стꙋді́тово, и҆ ча́съ а҃-й, и҆ коне́чный ѿпꙋ́стъ. На  лїтꙋргі́и, бл҃жє́нна гла́са, на д҃: и҆ ѿ канѡ́на  слѣпа́гѡ, пѣ́снь ѕ҃-ѧ. По вхо́дѣ тропа́рь воскрⷭ҇нъ:  Сла́ва, конда́къ: Дꙋше́вныма ѻ҆чи́ма ѡ҆слѣпле́нъ: И҆  ны́нѣ, па́схи: А҆́ще и҆ во гро́бъ: Прокі́менъ, гла́съ и҃:  Помоли́тесѧ и҆ воздади́те гдⷭ҇еви бг҃ꙋ на́шемꙋ. Сті́хъ:  Вѣ́домъ во і҆ꙋде́и бг҃ъ: А҆по́столъ дѣѧ́нїй, зача́ло л҃и:  Бы́сть и҆дꙋ́щымъ а҆пⷭ҇лѡмъ на мл҃твꙋ: А҆ллилꙋ́їа, гла́съ и҃:  При́зри на мѧ̀, и҆ поми́лꙋй мѧ̀: Сті́хъ: Стѡпы̀ моѧ̑  напра́ви по словесѝ твоемꙋ̀: Є҆ѵⷢ҇лїе і҆ѡа́нна, зача́ло  л҃д: Мимоиды́й і҆и҃съ ви́дѣ человѣ́ка слѣ́па ѿ  ржⷭ҇тва̀: Прича́стный: Тѣ́ло хрⷭ҇то́во: Дрꙋгі́й: Хвали́те  гдⷭ҇а съ нб҃съ: [зрѝ] Слꙋ́жбꙋ ст҃а́гѡ слꙋчи́вшагѡсѧ въ сїю̀  недѣ́лю пое́мъ на повече́рїи. 
(с. у҃ч ѡ҆б.) 
Въ тꙋ́южде недѣ́лю ве́чера:  
На Гдⷭ҇и воззва́хъ, стїхи̑ры, на ѕ҃. Слѣпа́гѡ г҃, и҆  мине́и ст҃а́гѡ, г҃: Сла́ва, и҆ ны́нѣ, гла́съ в҃: Слѣпы́й  роди́выйсѧ: На стїхо́внѣ стїхи́ра воскрⷭ҇на, гла́съ є҃:  Чⷭ҇тны́мъ твои́мъ крⷭ҇то́мъ хрⷭ҇тѐ: и҆ про́чее ѻ҆бы́чнѡ. 
Въ понедѣ́льникъ слѣпа́гѡ:  
На оу҆́трени, на Бг҃ъ гдⷭ҇ь тропа́рь воскрⷭ҇нъ, гла́съ  є҃: два́жды. Сла́ва, ст҃а́гѡ, а҆́ще и҆́мать, а҆́ще ли нѝ:  Сла́ва, и҆ ны́нѣ, бг҃оро́диченъ є҆гѡ̀. и҆ ѻ҆бы̑чныѧ  каѳі̑смы, и҆ сѣда́льны, канѡ́нъ слѣпа́гѡ, и҆ мине́и: и҆  про́чее оу҆́трени. 
Во вто́рникъ ве́чера ѿда́нїе пра́здника па́схи:  
По ѳ҃-мъ часѣ̀, твори́тъ сщ҃е́нникъ нача́ло съ  кади́ломъ и҆ со свѣще́ю: црⷭ҇кимъ две́ремъ ѿве́рзєнымъ,  и҆ пое́тъ: Хрⷭ҇то́съ воскр҃се: со стїхѝ, и҆ пото́мъ  ѱало́мъ: Бл҃гословѝ дꙋшѐ моѧ̀ гдⷭ҇а: Та́же, є҆ктенїа̀,  и҆ ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры  слѣпа́гѡ, на ѕ҃, самогла́сны, гла́съ в҃: Слѣпы́й  роди́выйсѧ: Сла́ва, и҆ ны́нѣ, гла́съ и҃: Кто̀ возглаго́летъ  си̑лы твоѧ̑ хрⷭ҇тѐ: Прокі́менъ днѐ. На стїхо́внѣ стїхи́ра  воскрⷭ҇на, гла́съ є҃: Тебѐ воплоще́ннаго (с. уч҃а) сп҃са  хрⷭ҇та̀: Та́же, да воскрⷭ҇нетъ бг҃ъ, и҆ расточа́тсѧ вразѝ  є҆гѡ̀. и҆ пое́мъ стїхи̑ры па́схи, съ припѣ́вы и҆́хъ:  Па́сха сщ҃е́ннаѧ на́мъ дне́сь показа́сѧ: и҆ прѡ́чаѧ. Сла́ва,  и҆ ны́нѣ: Воскрⷭ҇нїѧ де́нь: и҆ пото́мъ: Хрⷭ҇то́съ воскр҃се:  съ пѣ́нїемъ є҆ди́ножды. Та́же, Ны́нѣ ѿпꙋща́еши:  Трист҃о́е. и҆ по Ѻ҆́ч҃е на́шъ: Тропа́рь воскрⷭ҇нъ, гла́съ  є҃: Собезнача́льное сло́во: Сла́ва, и҆ ны́нѣ,  бг҃оро́диченъ є҆гѡ̀, и҆ є҆ктенїа̀: Поми́лꙋй на́съ бж҃е: и҆  ѻ҆бы́чный ѿпꙋ́стъ глаго́летъ і҆ере́й без̾ крⷭ҇та̀:  Воскр҃сы́й и҆з̾ ме́ртвыхъ: и҆ ст҃а́гѡ днѐ помина́етъ. и҆  многолѣ́тны. [зрѝ] На повече́рїи, по Досто́йно, и҆ по  трист҃о́мъ, конда́къ слѣпа́гѡ. Сла́ва, и҆ ны́нѣ, па́схи:  А҆́ще и҆ во гро́бъ: [зрѝ] Полꙋ́нощницꙋ же пое́мъ по  ѻ҆бы́чаю съ каѳі́смою. По а҃-мъ трист҃о́мъ вмѣ́стѡ, Сѐ  жени́хъ: глаго́лемъ тропа́рь воскрⷭ҇нъ: Собезнача́льное  сло́во: Сла́ва, и҆ ны́нѣ, бг҃оро́диченъ є҆гѡ̀. По в҃-мъ  трист҃о́мъ вмѣ́стѡ, Помѧнѝ гдⷭ҇и, ꙗ҆́кѡ бл҃гъ: глаго́лемъ  конда́къ па́схи: А҆́ще и҆ во гро́бъ: Посе́мъ, Гдⷭ҇и  поми́лꙋй, в҃і. и҆ ѿпꙋ́стъ. Мл҃твы же, Помѧнѝ гдⷭ҇и въ  наде́жди: не глаго́лемъ: 
Въ сре́дꙋ ѕ҃-ѧ седми́цы по па́сцѣ:  
На оу҆́трени, нача́ло твори́тъ сщ҃е́нникъ: Сла́ва  ст҃ѣ́й, и҆ є҆диносꙋ́щнѣй: по ѻ҆бы́чаю, съ кади́ломъ, и҆  со стїхѝ, ꙗ҆́кѡ и҆з̾ѡбрази́сѧ на вече́рни, и҆ пото́мъ  глаго́летъ настоѧ́тель, и҆лѝ чте́цъ: Сла́ва въ вы́шнихъ  бг҃ꙋ: и҆ шестоѱа́лмїе по ѻ҆бы́чаю. На Бг҃ъ гдⷭ҇ь,  тропа́рь воскрⷭ҇нъ, гла́съ (с. уч҃а ѡ҆б.) є҃:  Собезнача́льное сло́во: два́жды. Сла́ва, и҆ ны́нѣ,  бг҃оро́диченъ є҆гѡ̀. и҆ ѻ҆бы̑чныѧ каѳі̑смы. По а҃-й  каѳі́смѣ сѣда́льны воскрⷭ҇ны. Сла́ва, и҆ ны́нѣ,  бг҃оро́диченъ, и҆ чте́нїе і҆ѡа́нна. По в҃-й каѳі́смѣ  сѣда́ленъ слѣпа́гѡ. Воскрⷭ҇нїе хрⷭ҇то́во: и҆ ѱало́мъ н҃.  Канѡ́ны трѝ: Па́схи со і҆рмосо́мъ, на ѕ҃, и҆ слѣпа́гѡ на  д҃, и҆ предпра́зднства вознесе́нїѧ, на д҃. Катава́сїа:  Сп҃си́телю бг҃ꙋ: По г҃-й пѣ́сни, конда́къ и҆ і҆́косъ  слѣпа́гѡ, и҆ сѣда́ленъ, гла́съ а҃. Подо́бны: Гро́бъ тво́й:  Воѻчи́лъ є҆сѝ хрⷭ҇тѐ: Сла́ва, и҆ ны́нѣ: Роди́лсѧ  є҆сѝ: По ѕ҃-й пѣ́сни, конда́къ па́схи: А҆́ще и҆ во  гро́бъ: и҆ і҆́косъ, и҆ про́логъ. На ѳ҃-й пѣ́сни,  Чⷭ҇тнѣ́йшꙋю не пое́мъ: но пое́мъ припѣ́вы па́схи. Къ  тропарє́мъ же канѡ́нѡвъ слѣпа́гѡ и҆ предпра́зднства,  глаго́лемъ стїхѝ пѣ́сней. Катава́сїа: Тѧ̀ па́че оу҆ма̀:  Свѣти́ленъ па́схи: Пло́тїю оу҆снꙋ́въ: два́жды. и҆  слѣпа́гѡ: Оу҆́мныѧ моѝ ѻ҆́чи: На хвали́техъ стїхи̑ры на  и҃: и҆ слѣпа́гѡ на д҃, гла́съ в҃: Слѣпы́й роди́выйсѧ:  Та́же стїхи̑ры па́схи съ припѣ́вы и҆́хъ. Сла́ва, и҆ ны́нѣ,  гла́съ є҃: Воскрⷭ҇нїѧ де́нь: и҆ Хрⷭ҇то́съ воскр҃се:  ꙗ҆́коже оу҆каза́сѧ на вече́рни, и҆ славосло́вїе вели́кое.  Та́же, тропа́рь, гла́съ є҃: Собезнача́льное сло́во: Сла́ва,  и҆ ны́нѣ, бг҃оро́диченъ є҆гѡ̀. Є҆ктєнїѝ, и҆ ѿпꙋ́стъ  без̾ крⷭ҇та̀, и҆ ст҃а́го на ѿпꙋ́стѣ помина́етъ, є҆гѡ́же  бꙋ́детъ де́нь. и҆ ча́съ а҃-й въ притво́рѣ. На а҃-мъ часѣ̀,  глаго́лемъ ѱалмы̀ ѻ҆бы̑чныѧ. На Сла́ва, глаго́лемъ  тропа́рь: Собезнача́льное сло́во: И҆ ны́нѣ, бг҃оро́диченъ:  Что́ тѧ нарече́мъ: По трист҃о́мъ конда́къ: Дꙋше́вныма  ѻ҆чи́ма: и҆ коне́чный ѿпꙋ́стъ, по ѻ҆бы́чаю, и҆ про́чее.  Часы̀ пред̾ лїтꙋргі́ею глаго́лемъ триѱа́лмнїи. Нача́ло  лїтꙋргі́и, ꙗ҆́коже на са́мꙋю па́схꙋ. На лїтꙋргі́и,  и҆з̾ѡбрази́тєльнаѧ, и҆ бл҃жє́нна ѿ канѡ́на пѣ́снь г҃  и҆ ѕ҃. По вхо́дѣ тропа́рь, Собезнача́льное (с. уч҃в)  сло́во: Сла́ва, конда́къ слѣпа́гѡ: И҆ ны́нѣ, па́схи, А҆́ще  и҆ во гро́бъ: и҆ про́чее. Прокі́менъ па́схи, Се́й де́нь,  є҆го́же сотворѝ гдⷭ҇ь: А҆ллилꙋ́їа па́схи. А҆по́столъ и҆  є҆ѵⷢ҇лїе днѐ, и҆ про́чаѧ слꙋ́жба воскрⷭ҇на всѧ̀.  Прича́стный, Тѣ́ло хрⷭ҇то́во: глаго́лемъ же и҆ ѱало́мъ  л҃г, Бл҃гословлю̀ гдⷭ҇а: Та́же і҆ере́й твори́тъ ѿпꙋ́стъ  па́схи со крⷭ҇то́мъ. и҆ про́чее всѐ пое́мъ, коне́цъ  лїтꙋргі́и, ꙗ҆́коже оу҆каза́сѧ на са́мꙋю па́схꙋ: и҆ та́кѡ  ѿдае́тсѧ пра́здникъ ст҃а́гѡ и҆ живоно́снагѡ хрⷭ҇то́ва  воскрⷭ҇нїѧ. На трапе́зѣ быва́етъ бра́тїи оу҆тѣше́нїе  вели́кое, си́рѣчь, є҆ле́емъ, ры́бою и҆ вїно́мъ. 
Въ четверто́къ ѕ҃-ѧ седми́цы по па́сцѣ, пра́зднꙋемъ  вознесе́нїе гдⷭ҇а бг҃а и҆ сп҃са на́шегѡ і҆и҃са хрⷭ҇та̀. 
Въ сре́дꙋ ве́чера, глаго́лемъ ча́съ девѧ́тый  триѱа́лмный. и҆ до недѣ́ли и҃-ѧ, во всѧ́комъ цр҃ко́вномъ  пѣ́нїи. На ма́лѣй вече́рни, на Гдⷭ҇и воззва́хъ, стїхи̑ры  пра́здника на д҃, гла́съ ѕ҃: Гдⷭ҇ь вознесе́сѧ на нб҃са̀:  Сла́ва, и҆ ны́нѣ, гла́съ то́йже, Гдⷭ҇и а҆пⷭ҇ли ꙗ҆́кѡ  ви́дѣша тѧ̀: Прокі́менъ днѐ. На стїхо́внѣ стїхи̑ры,  гла́съ а҃: Возше́дъ на нб҃са̀: съ припѣ́вы и҆́хъ. а҃-й,  Всѝ ꙗ҆зы́цы восплещи́те рꙋка́ми: в҃-й, Взы́де бг҃ъ въ  воскликнове́нїи: Сла́ва, и҆ ны́нѣ, гла́съ в҃: Роди́лсѧ  є҆сѝ: Та́же, Ны́нѣ ѿпꙋща́еши: Трист҃о́е, и҆ по Ѻ҆́ч҃е  на́шъ: 
Тропа́рь, гла́съ д҃: 
Возне́слсѧ є҆сѝ во сла́вѣ хрⷭ҇тѐ бж҃е на́шъ,  ра́дость сотвори́вый (с. уч҃в ѡ҆б.) оу҆ч҃нкѡ́мъ  ѡ҆бѣтова́нїемъ ст҃а́гѡ дх҃а, и҆звѣщє́ннымъ и҆̀мъ бы́вшымъ  бл҃гослове́нїемъ: ꙗ҆́кѡ ты̀ є҆сѝ сн҃ъ бж҃їй, и҆зба́витель  мі́ра. 
Та́же, є҆ктенїа̀ ма́лаѧ, и҆ ѿпꙋ́стъ. На вели́цѣй  вече́рни, по предначина́тельномъ ѱалмѣ̀ каѳі́смы не  глаго́лемъ. На Гдⷭ҇и воззва́хъ, ста́вимъ стїхѡ́въ і҃: и҆  пое́мъ стїхи̑ры пра́здника. самогла́сны є҃, повторѧ́юще  ѧ҆̀, гла́съ ѕ҃: Гдⷭ҇ь вознесе́сѧ на нб҃са̀: Сла́ва, и҆  ны́нѣ, гла́съ то́йже, Нѣ́дръ ѻ҆ч҃ескихъ не разлꙋ́чьсѧ:  Вхо́дъ. Свѣ́те ти́хїй: Прокі́менъ днѐ, и҆ чтє́нїѧ  пра́здника, г҃. а҃-е, Прⷪ҇ро́чества и҆са́їина: Та́кѡ  глаго́летъ гдⷭ҇ь: бꙋ́детъ въ послѣ̑днѧѧ дни̑: в҃-е, Тогѡ́же  прⷪ҇ро́чества: Та́кѡ глаго́летъ гдⷭ҇ь: поиди́те и҆ вни́дите  враты̀ мои́ми: г҃-е, Прⷪ҇ро́чества заха́рїина: Та́кѡ  глаго́летъ гдⷭ҇ь: сѐ де́нь грѧде́тъ гдⷭ҇ень: На лїті́и  стїхи̑ры самогла́сны пра́здника, гла́съ а҃: Возше́дъ на  нб҃са̀: Сла́ва, и҆ ны́нѣ, гла́съ д҃: Гдⷭ҇и, та́инство  є҆́же ѿ вѣкѡ́въ: На стїхо́внѣ стїхи̑ры самогла́сны,  гла́съ в҃: Роди́лсѧ є҆сѝ ꙗ҆́кѡ са́мъ восхотѣ́лъ є҆сѝ:  съ припѣ́вы, и҆̀же пи́саны на ма́лѣй вече́рни. Сла́ва, и҆  ны́нѣ, гла́съ ѕ҃: Взы́де бг҃ъ Въ воскликнове́нїи: Та́же,  Ны́нѣ ѿпꙋща́еши: и҆ трист҃о́е. На бл҃гослове́нїи  хлѣ́бѡвъ тропа́рь пра́здника, гла́съ д҃: Возне́слсѧ є҆сѝ  во сла́вѣ: три́жды. И҆ чте́нїе вели́кое въ дѣѧ́нїихъ  ст҃ы́хъ а҆пⷭ҇лъ. А҆ и҆дѣ́же нѣ́сть всено́щнагѡ: по Ны́нѣ  ѿпꙋща́еши, тропа́рь пра́здника, є҆ди́ножды. На  повече́рїи, по Досто́йно, конда́къ пра́здника. Полꙋ́нощницꙋ  пое́мъ по ѻ҆бы́чаю съ каѳі́смою. По а҃-мъ трист҃о́мъ,  вмѣ́стѡ, Сѐ жени́хъ: глаго́лемъ тропа́рь пра́здника. По  в҃-мъ трист҃о́мъ, вмѣ́стѡ, Помѧнѝ гдⷭ҇и ꙗ҆́кѡ бл҃гъ:  глаго́лемъ конда́къ пра́здника. Та́же, Гдⷭ҇и поми́лꙋй, в҃і,  и҆ ѿпꙋ́стъ. Мл҃твы же, Помѧнѝ гдⷭ҇и въ наде́жди: не  глаго́лемъ. 
(с. уч҃г) 
Въ четверто́къ.  
Оу҆́трени нача́ло по ѻ҆бы́чаю: и҆ а҆́бїе чте́цъ  глаго́летъ: Прїиди́те поклони́мсѧ: три́жды. и҆ ѻ҆бы̑чныѧ  два̀ ѱалма̀, ѳ҃і и҆ к҃: и҆ шестоѱа́лмїе. На Бг҃ъ гдⷭ҇ь,  тропа́рь пра́здника: Возне́слсѧ є҆сѝ во сла́вѣ: три́жды.  и҆ ѻ҆бы̑чныѧ каѳі̑смы двѣ̀, и҆ сѣда́льны пра́здника.  Полѷеле́й пра́здника, и҆ сѣда́ленъ. И҆ чте́нїе пра́здника:  похва̑льнаѧ словеса̀, творе́нїе кѵ́ръ а҆ндре́а, и҆лѝ  про́чихъ. Степє́нна, а҃-й а҆нтїфѡ́нъ д҃-гѡ гла́са.  Прокі́менъ, гла́съ д҃: Взы́де бг҃ъ въ воскликнове́нїи:  Сті́хъ: Всѝ ꙗ҆зы́цы восплещи́те рꙋка́ми: Всѧ́кое дыха́нїе:  Є҆ѵⷢ҇лїе ма́рка, зача́ло ѻ҃а: Воскр҃съ і҆и҃съ заꙋ́тра въ  пе́рвꙋю сꙋббѡ́тꙋ: Воскрⷭ҇нїе хрⷭ҇то́во: є҆ди́ножды.  ѱало́мъ н҃. Стїхи́ра пра́здника, гла́съ ѕ҃: Дне́сь на  нб҃сѣ́хъ гѡ́рнїѧ си̑лы: и҆ про́чее. Канѡ́ны пра́здника  два̀: а҃-й, творе́нїе кѵ́ръ і҆ѡа́нна мона́ха, гла́съ є҃:  і҆рмосы̀ по два́жды, тропарѝ на ѕ҃. Дрꙋгі́й, гла́съ д҃,  творе́нїе кѵ́ръ і҆ѡ́сифа, со і҆рмосо́мъ на ѕ҃. Катава́сїа,  Бж҃е́ственнымъ покрове́нъ: ѻ҆́ба ли̑ка вкꙋ́пѣ: По г҃-й  пѣ́сни сѣда́ленъ пра́здника, гла́съ и҃. Подо́бенъ,  Премꙋ́дрости: Всѣ́дъ на ѻ҆́блаки нбⷭ҇ныѧ: Сла́ва, и҆  ны́нѣ, то́йже, и҆ чте́нїе пра́здника. По ѕ҃-й пѣ́сни, 
Конда́къ, гла́съ ѕ҃: 
Є҆́же ѡ҆ на́съ и҆спо́лнивъ смотре́нїе, и҆ ꙗ҆̀же на  землѝ соедини́въ нбⷭ҇нымъ, возне́слсѧ є҆сѝ во сла́вѣ  хрⷭ҇тѐ бж҃е, ника́коже ѿлꙋча́ѧсѧ, но пребыва́ѧ  неѿстꙋ́пный, и҆ вопїѧ̀ лю́бѧщымъ тѧ̀: а҆́зъ є҆́смь съ  ва́ми, и҆ никто́же на вы̀. 
И҆ і҆́косъ, и҆ чте́мъ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ, но пое́мъ припѣ́вы пра́здника. По  ѳ҃-й же (с. уч҃г ѡ҆б.) пѣ́сни катава́сїа, Ра́дꙋйсѧ  цр҃и́це: Та́же свѣти́ленъ пра́здника, Оу҆ч҃нкѡ́мъ зрѧ́щымъ  тѧ̀: три́жды. На хвали́техъ стїхи̑ры на д҃, гла́съ а҃.  Подо́бенъ: Нбⷭ҇ныхъ чинѡ́въ: А҆́гг҃льски и҆̀же въ мі́рѣ  торжествꙋ́имъ: Сла́ва, и҆ ны́нѣ, гла́съ в҃: Роди́лсѧ є҆сѝ  ꙗ҆́кѡ са́мъ восхотѣ́лъ є҆сѝ: Славосло́вїе вели́кое.  Тропа́рь пра́здника, и҆ є҆ктєнїѝ, и҆ ѿпꙋ́стъ. Дае́тсѧ  и҆ ст҃ы́й є҆ле́й бра́тїи, и҆ поꙋче́нїе стꙋді́тово, и҆ ча́съ  а҃-й въ притво́рѣ. Тропа́рь и҆ конда́къ пра́здника: и҆  соверше́нный ѿпꙋ́стъ. 
На лїтꙋргі́и: А҆нтїфѡ́нъ а҃, ѱало́мъ м҃ѕ, гла́съ в҃:  Всѝ ꙗ҆зы́цы восплещи́те рꙋка́ми, воскли́кните бг҃ꙋ  гла́сомъ ра́дованїѧ. Мл҃твами бцⷣы, сп҃се сп҃сѝ на́съ.  Сті́хъ в҃: Ꙗ҆́кѡ гдⷭ҇ь вы́шнїй стра́шенъ, цр҃ь ве́лїй по  все́й землѝ. Мл҃твами бцⷣы: Сті́хъ г҃: Покорѝ лю́ди  на́мъ, и҆ ꙗ҆зы́ки под̾ но́ги на́шѧ. Мл҃твами бцⷣы: Сті́хъ  д҃: Взы́де бг҃ъ въ воскликнове́нїи, гдⷭ҇ь во гла́сѣ  трꙋ́бнѣ. Мл҃твами бцⷣы: Сла́ва, и҆ ны́нѣ: Мл҃твами бцⷣы:  А҆нтїфѡ́нъ в҃, ѱало́мъ м҃з, гла́съ в҃: Ве́лїй гдⷭ҇ь, и҆  хва́ленъ ѕѣлѡ̀, во гра́дѣ бг҃а на́шегѡ, въ горѣ̀ ст҃ѣ́й  є҆гѡ̀. Сп҃си́ ны сн҃е бж҃їй, вознесы́йсѧ во сла́вѣ,  пою́щыѧ тѝ: А҆ллилꙋ́їа. Сті́хъ в҃: Го́ры сїѡ́нскїѧ, ре́бра  сѣ́верѡва, гра́дъ цр҃ѧ̀ вели́кагѡ. Сп҃си́ ны сн҃е бж҃їй:  Сті́хъ г҃: Бг҃ъ въ тѧ́жестехъ є҆гѡ̀ зна́емь є҆́сть,  є҆гда̀ застꙋпа́етъ и҆̀. Сп҃си́ ны сн҃е бж҃їй: Сті́хъ д҃:  Ꙗ҆́кѡ сѐ ца́рїе зе́мстїи собра́шасѧ, снидо́шасѧ вкꙋ́пѣ.  Сп҃си́ ны сн҃е бж҃їй: Сла́ва, и҆ ны́нѣ, Є҆диноро́дный  сн҃е: А҆нтїфѡ́нъ г҃, ѱало́мъ м҃и, гла́съ д҃: Оу҆слы́шите  сїѧ̑ всѝ ꙗ҆зы́цы, внꙋши́те всѝ живꙋ́щїи по вселе́ннѣй.  Та́же тропа́рь, гла́съ то́йже: Возне́слсѧ є҆сѝ во сла́вѣ  хрⷭ҇тѐ бж҃е на́шъ: Сті́хъ в҃: Земноро́днїи же и҆ сы́нове  человѣ́честїи, вкꙋ́пѣ бога́тъ и҆ оу҆бо́гъ. Тропа́рь,  Возне́слсѧ є҆сѝ во сла́вѣ: Сті́хъ г҃: Оу҆ста̀ (с. уч҃д)  моѧ̑ возглаго́лютъ премꙋ́дрость, и҆ поꙋче́нїе се́рдца моегѡ̀  ра́зꙋмъ. Тропа́рь, Возне́слсѧ є҆сѝ во сла́вѣ: Сті́хъ д҃:  Приклоню̀ въ при́тчꙋ оу҆́хо моѐ, ѿве́рзꙋ во ѱалти́ри  гана́нїе моѐ. Тропа́рь: Возне́слсѧ є҆сѝ во сла́вѣ: Та́же  дїа́конъ, Премꙋ́дрость, про́сти: Мы́ же Вхо́дное: Взы́де  бг҃ъ въ воскликнове́нїи, гдⷭ҇ь во гла́сѣ трꙋ́бнѣ.  Тропа́рь: Возне́слсѧ є҆сѝ во сла́вѣ: Сла́ва, и҆ ны́нѣ,  конда́къ, Є҆́же ѡ҆ на́съ и҆спо́лнивъ смотре́нїе: Та́же  трист҃о́е: Прокі́менъ, гла́съ з҃. Вознеси́сѧ на нб҃са̀ бж҃е,  и҆ по все́й землѝ сла́ва твоѧ̀: Сті́хъ: Гото́во се́рдце  моѐ бж҃е, гото́во се́рдце моѐ. А҆по́столъ: дѣѧ́нїй  зача́ло а҃: Пе́рвое оу҆́бѡ сло́во сотвори́хъ: А҆ллилꙋ́їа,  гла́съ в҃: Взы́де бг҃ъ въ воскликнове́нїи: Сті́хъ: Всѝ  ꙗ҆зы́цы восплещи́те рꙋка́ми: Є҆ѵⷢ҇лїе лꙋкѝ, зача́ло  рд҃і: Воскр҃съ і҆и҃съ ѿ ме́ртвыхъ, и҆ ста̀ посредѣ̀  оу҆ч҃нкъ свои́хъ: За Досто́йно пое́мъ и҆ до ѿда́нїѧ:  І҆рмо́съ, Тѧ̀ па́че оу҆ма̀: Прича́стенъ: Взы́де бг҃ъ въ  воскликнове́нїи, гдⷭ҇ь во гла́сѣ трꙋ́бнѣ. А҆ллилꙋ́їа. На  трапе́зѣ ве́лїе оу҆тѣше́нїе бра́тїи. 
Въ четверто́къ ве́чера, вознесе́нїѧ.  
Каѳі́смы не глаго́лемъ. А҆́ще ли гдѣ̀ всено́щнагѡ не  бы́ло, каѳі́смꙋ глаго́лемъ рѧдовꙋ́ю. На Гдⷭ҇и воззва́хъ:  стїхи̑ры пра́здника самогла́сны г҃, и҆ мине́и ст҃а́гѡ г҃.  Сла́ва, ст҃а́гѡ, а҆́ще и҆́мать: И҆ ны́нѣ, пра́здника, А҆́ще  же нѝ: Сла́ва, и҆ ны́нѣ, пра́здника, гла́съ в҃: Роди́лсѧ  є҆сѝ: Вхо́дъ. Прокі́менъ вели́кїй, гла́съ з҃: Бг҃ъ на́шъ  на нб҃сѝ (с. уч҃д ѡ҆б.) и҆ на землѝ, всѧ̑ є҆ли̑ка  восхотѣ̀ сотворѝ. Сті́хъ: Во и҆схо́дѣ і҆и҃левѣ ѿ  є҆гѵ́пта, до́мꙋ і҆а́кѡвлѧ: Сті́хъ: Мо́ре ви́дѣ и҆  побѣжѐ: Сті́хъ: Что́ ти є҆́сть мо́ре, ꙗ҆́кѡ побѣ́гло  є҆сѝ; И҆ па́ки, Бг҃ъ на́шъ на нб҃сѝ и҆ на землѝ:  Є҆ктєнїѝ, Рце́мъ всѝ: и҆ И҆спо́лнимъ вече́рнюю мл҃твꙋ:  На стїхо́внѣ стїхи̑ры пра́здника, гла́съ в҃. Подо́бенъ,  Є҆гда̀ ѿ дре́ва: Глаго́летъ и҆́же всѧ́чєскаѧ  и҆сполнѧ́ѧй: Съ припѣ́вы пра́здника. Сла́ва, и҆ ны́нѣ,  гла́съ ѕ҃: На гора́хъ ст҃ы́хъ: Тропа́рь пра́здника,  Возне́слсѧ є҆сѝ: и҆ ѿпꙋ́стъ. [зрѝ] Слꙋ́жбꙋ мине́и  рѧдова́гѡ ст҃а́гѡ, слꙋчи́вшагѡсѧ въ пра́здникъ вознесе́нїѧ,  пое́мъ на повече́рїи. 
[зрѝ] Вѣ́дати же є҆́сть: Ꙗ҆́кѡ пра́зднꙋетсѧ слꙋ́жба  влⷣчнѧгѡ пра́здника до пѧтка̀ пѧтдесѧ́тницы: Бл҃жє́нны же  глаго́лемъ ѿ канѡ́нѡвъ пра́здника. 
Въ пѧто́къ вознесе́нїѧ на оу҆́трени.  
На Бг҃ъ гдⷭ҇ь, тропа́рь пра́здника, три́жды. Каѳі̑смы  ѻ҆бы̑чныѧ двѣ̀, и҆ сѣда́льны пра́здника, и҆ чте́нїе.  Канѡ́нъ пра́здника, і҆рмосы̀ по два́жды, тропарѝ на ѕ҃:  [є҆ди́нъ по є҆ди́номꙋ премѣнѧ́юще на всѧ́къ де́нь  глаго́лемъ:] и҆ мине́и на д҃. По г҃-й пѣ́сни, конда́къ и҆  і҆́косъ ст҃а́гѡ, и҆ сѣда́ленъ є҆гѡ̀: Сла́ва, и҆ ны́нѣ,  пра́здника. По ѕ҃-й пѣ́сни, конда́къ и҆ і҆́косъ пра́здника.  По ѳ҃-й пѣ́сни, свѣти́ленъ пра́здника: Сла́ва, ст҃а́гѡ,  а҆́ще и҆́мать: И҆ ны́нѣ, пра́здника. А҆́ще ли нѝ, Сла́ва,  и҆ ны́нѣ, пра́здника. На стїхо́внѣ, стїхи̑ры пра́здника:  Сла́ва, и҆ ны́нѣ, пра́здника. И҆ про́чее оу҆́трени. На  лїтꙋргі́и, бл҃жє́нна ѿ канѡ́на пра́здника, пѣ́снь а҃-ѧ,  со і҆рмосо́мъ на ѕ҃. 
(с. уч҃є) 
Въ сꙋббѡ́тꙋ ѕ҃-ѧ недѣ́ли на лїтꙋргі́и. 
Пра́здника пѣ́снь г҃, на ѕ҃. Прокі́менъ пра́здника:  Вознеси́сѧ на нб҃са̀ бж҃е: А҆по́столъ дѣѧ́нїй, зача́ло м҃г:  Во є҆ди́нꙋ ѿ сꙋббѡ́тъ собра́вшымсѧ оу҆ч҃нкѡ́мъ:  А҆ллилꙋ́їа, пра́здника: Є҆ѵⷢ҇лїе і҆ѡа́нна, зача́ло м҃и:  Глаго́лы, ꙗ҆̀же а҆́зъ глаго́лю ва́мъ: Прича́стенъ  пра́здника. 
Недѣ́лѧ з҃-ѧ, ст҃ы́хъ тре́хъ сѡ́тъ и҃і бг҃оно́сныхъ  ѻ҆тє́цъ, и҆̀же въ нїке́и.  
Въ сꙋббѡ́тꙋ ве́чера, на ма́лѣй вече́рни, на Гдⷭ҇и  воззва́хъ стїхи̑ры воскрⷭ҇ны на д҃, гла́съ ѕ҃: Побѣ́дꙋ  и҆мѣ́ѧй хрⷭ҇тѐ: Сла́ва, гла́съ то́йже: Та́инствєнныѧ  дне́сь дх҃а трꙋбы̑: И҆ ны́нѣ, бг҃оро́диченъ: Досто́йно  є҆́сть, ꙗ҆́кѡ вои́стиннꙋ: На стїхо́внѣ стїхи́ра  воскрⷭ҇на, и҆ бцⷣы, по ѻ҆бы́чаю. Сла́ва, гла́съ д҃:  Моле́бнꙋю па́мѧть дне́сь: И҆ ны́нѣ, пра́здника, гла́съ  то́йже: Гдⷭ҇и, та́инство: Тропа́рь воскрⷭ҇нъ. Сла́ва, и҆  ны́нѣ, пра́здника. Є҆ктенїа̀, и҆ ѿпꙋ́стъ. На вели́цѣй  вече́рни, Бл҃же́нъ мꙋ́жъ: каѳі́сма всѧ̀. На Гдⷭ҇и воззва́хъ,  ста́вимъ стїхѡ́въ і҃: и҆ пое́мъ стїхи̑ры воскрⷭ҇ны г҃,  гла́съ ѕ҃: и҆ вознесе́нїѧ г҃: и҆ ѻ҆тцє́въ д҃, гла́съ ѕ҃.  Подо́бенъ: Ѿча́ѧннаѧ: Сла́ва, гла́съ то́йже, самогла́сенъ:  Та́инствєнныѧ дне́сь дх҃а трꙋбы̑: И҆ ны́нѣ: Кто̀ тебѐ не  оу҆бл҃жи́тъ: Вхо́дъ. Прокі́менъ: Гдⷭ҇ь воцр҃и́сѧ, со стїхѝ  є҆гѡ̀: и҆ чтє́нїѧ ѻ҆тцє́въ г҃. На лїті́и стїхи́ра  пра́здника, гла́съ а҃: (с. уч҃є ѡ҆б.) Возше́дъ на нб҃са̀:  Сла́ва, ѻ҆тцє́въ, гла́съ г҃: А҆по́стольскихъ преда́нїй: И҆  ны́нѣ, пра́здника, гла́съ ѕ҃: Гдⷭ҇и смотре́нїѧ соверши́въ  та́инство: На стїхо́внѣ стїхи̑ры воскрⷭ҇ны по а҆лфави́тꙋ.  Сла́ва, ѻ҆тцє́въ, гла́съ д҃: Моле́бнꙋю па́мѧть дне́сь: И҆  ны́нѣ, пра́здника, гла́съ то́йже: Гдⷭ҇и та́инство є҆́же  ѿ вѣкѡ́въ: Та́же, Ны́нѣ ѿпꙋща́еши: Трист҃о́е, и҆ по  Ѻ҆́ч҃е на́шъ: 
Тропа́рь ѻ҆тцє́въ, гла́съ и҃: 
Препросла́вленъ є҆сѝ хрⷭ҇тѐ бж҃е на́шъ, свѣти̑ла на  землѝ ѻ҆тцы̀ на́ши ѡ҆снова́вый, и҆ тѣ́ми ко и҆́стиннѣй  вѣ́рѣ всѧ̑ ны̀ наста́вивый, многобл҃гоꙋтро́бне сла́ва  тебѣ̀. Два́жды. 
И҆ пра́здника, є҆ди́ножды: и҆ бл҃гослове́нїе хлѣ́бѡвъ,  и҆ чте́нїе дѣѧ́нїй ст҃ы́хъ а҆пⷭ҇лъ. [зрѝ] А҆́ще ли нѣ́сть  бдѣ́нїѧ, тропа́рь воскрⷭ҇нъ: А҆́гг҃льскїѧ си̑лы: Сла́ва,  ѻ҆тцє́въ. И҆ ны́нѣ, вознесе́нїѧ. На повече́рїи, конда́къ  ѻ҆тцє́въ: Сла́ва, и҆ ны́нѣ, вознесе́нїѧ. На оу҆́трени,  на Бг҃ъ гдⷭ҇ь, тропа́рь воскрⷭ҇нъ, гла́съ ѕ҃: А҆́гг҃льскїѧ  си̑лы: два́жды. Сла́ва, ѻ҆тцє́въ. И҆ ны́нѣ, пра́здника,  вознесе́нїѧ. По каѳі́смахъ сѣда́льны воскрⷭ҇ны съ  бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ  і҆ѡа́нна, є҆мꙋ́же нача́ло: По пра́здницѣ пресла́внагѡ  вознесе́нїѧ гдⷭ҇а на́шегѡ і҆и҃са хрⷭ҇та̀: Непоро́чны съ  тропарѝ: А҆́гг҃льскїй собо́ръ: И҆ ѵ҆пакоѝ гла́са.  Степє́нна, и҆ прокі́менъ гла́са: Всѧ́кое дыха́нїе:  Є҆ѵⷢ҇лїе воскрⷭ҇но і҆ѡа́нна, зача́ло ѯ҃ѕ: Ꙗ҆ви́сѧ і҆и҃съ  оу҆ч҃нкѡ́мъ свои̑мъ воста́въ ѿ ме́ртвыхъ: Та́же,  Воскрⷭ҇нїе хрⷭ҇то́во: ѱало́мъ н҃, и҆ про́чее ѻ҆бы́чное.  Канѡ́нъ воскрⷭ҇нъ гла́са: со і҆рмосо́мъ на д҃: и҆  вознесе́нїѧ на д҃: и҆ ѻ҆тцє́въ на ѕ҃. Катава́сїа:  Бж҃е́ственнымъ покрове́нъ: По г҃-й пѣ́сни конда́къ и҆  і҆́косъ вознесе́нїѧ: и҆ сѣда́ленъ ѻ҆тцє́въ, гла́съ д҃.  Подо́бенъ: Ско́рѡ предварѝ: Свѣти̑ла пресвѣ̑тлаѧ: Сла́ва,  дрꙋгі́й, (с. уч҃ѕ) гла́съ то́йже. Подо́бенъ: Вознесы́йсѧ:  Нїке́йскїй свѣ́тлый гра́дъ: И҆ ны́нѣ, вознесе́нїѧ. По ѕ҃- пѣ́сни, 
Конда́къ ѻ҆тцє́въ, гла́съ и҃. Подо́бенъ: Ꙗ҆́кѡ  нача́тки: 
А҆пⷭ҇лъ проповѣ́данїе, и҆ ѻ҆тє́цъ догма́ты, цр҃кви  є҆ди́нꙋ вѣ́рꙋ запечатлѣ́ша: ꙗ҆́же и҆ ри́зꙋ носѧ́щи  и҆́стины, и҆стка́нꙋ ѿ є҆́же свы́ше бг҃осло́вїѧ,  и҆справлѧ́етъ и҆ сла́витъ бл҃гоче́стїѧ вели́кое та́инство. 
И҆ і҆́косъ. На ѳ҃-й пѣ́сни пое́мъ, Чⷭ҇тнѣ́йшꙋю:  Свѣти́ленъ воскрⷭ҇нъ. Сла́ва, ѻ҆тцє́въ. И҆ ны́нѣ,  пра́здника. На хвали́техъ стїхи̑ры воскрⷭ҇ны д҃, и҆  ѻ҆тцє́въ г҃, повторѧ́юще а҃-ю, гла́съ ѕ҃. Подо́бенъ: Всю̀  ѿложи́вше: Всѐ собра́вше дꙋше́вное хꙋдо́жество: Сла́ва,  гла́съ и҃: Ст҃ы́хъ ѻ҆тє́цъ ли́къ: И҆ ны́нѣ:  Пребл҃гослове́нна є҆сѝ бцⷣе дв҃о: Славосло́вїе вели́кое.  Тропа́рь воскрⷭ҇нъ то́чїю. Є҆ктєнїѝ, и҆ ѿпꙋ́стъ, и҆  и҆схожде́нїе въ притво́ръ. Сла́ва, и҆ ны́нѣ, стїхи́ра  є҆ѵⷢ҇льскаѧ, гла́съ ѕ҃: По є҆́же во а҆́дъ соше́ствїи: И҆  поꙋче́нїе стꙋді́тово. и҆ ча́съ а҃-й. На а҃-мъ часѣ̀  тропа́рь воскрⷭ҇нъ: Сла́ва, пра́здника: И҆ ны́нѣ  бг҃оро́диченъ часѡ́въ. По трист҃о́мъ конда́къ пра́здника. На  г҃-мъ часѣ̀, тропа́рь воскрⷭ҇нъ. Сла́ва, ѻ҆тцє́въ. И҆  ны́нѣ, бг҃оро́диченъ часѡ́въ. По трист҃о́мъ конда́къ  ѻ҆тцє́въ. Та́кожде и҆ на про́чихъ часѣ́хъ, тропа́рь и҆  конда́къ пра́здника, и҆ ѻ҆тцє́въ, глаго́лемъ премѣнѧ́юще.  На лїтꙋргі́и, бл҃жє́нна гла́са, на д҃: и҆ пра́здника  пѣ́снь д҃-ѧ, на д҃: и҆ ѻ҆тцє́въ пѣ́снь ѕ҃-ѧ, на д҃. По  вхо́дѣ глаго́лемъ тропа́рь воскрⷭ҇нъ, та́же вознесе́нїѧ и҆  ѻ҆тцє́въ: Сла́ва, конда́къ ѻ҆тцє́въ. И҆ ны́нѣ,  вознесе́нїѧ. Прокі́менъ, гла́съ д҃, пѣ́снь ѻ҆тцє́въ:  Бл҃гослове́нъ є҆сѝ гдⷭ҇и бж҃е ѻ҆тє́цъ на́шихъ: Сті́хъ:  Ꙗ҆́кѡ пра́веденъ є҆сѝ ѡ҆ всѣ́хъ: А҆по́столъ: дѣѧ́нїй  зача́ло м҃д: Сꙋдѝ па́ѵелъ ми́мѡ и҆тѝ є҆фе́съ: А҆ллилꙋ́їа,  гла́съ а҃: Бг҃ъ богѡ́въ гдⷭ҇ь глаго́ла, и҆ призва̀ зе́млю:  Сті́хъ: Собери́те (с. уч҃ѕ ѡ҆б.) є҆мꙋ̀ прпⷣбныѧ є҆гѡ̀.  Є҆ѵⷢ҇лїе і҆ѡа́нна, зача́ло н҃ѕ: Возве́дъ і҆и҃съ ѻ҆́чи  своѝ на нб҃о: Прича́стенъ: Хвали́те гдⷭ҇а съ нб҃съ:  Дрꙋгі́й: Ра́дꙋйтесѧ првⷣнїи ѡ҆ гдⷭ҇ѣ: 
Въ тꙋ́южде недѣ́лю ве́чера:  
На Гдⷭ҇и воззва́хъ, пое́мъ стїхи̑ры на ѕ҃: ѻ҆тцє́въ,  г҃, гла́съ ѕ҃. Подо́бенъ, Ѿча́ѧннаѧ: И҆з̾ чре́ва роди́лсѧ  є҆сѝ пре́жде денни́цы: и҆ мине́и ст҃а́гѡ г҃. Сла́ва,  ѻ҆тцє́въ, гла́съ ѕ҃: Та́инствєнныѧ дне́сь дх҃а трꙋбы̑: И҆  ны́нѣ, пра́здника, гла́съ то́йже: На гора́хъ ст҃ы́хъ:  Прокі́менъ днѐ. На стїхо́внѣ стїхи̑ры ѻ҆тцє́въ, гла́съ  ѕ҃. Подо́бенъ: Всю̀ ѿложи́вше: съ припѣ́вы и҆́хъ. Сла́ва,  гла́съ г҃: А҆по́стольскихъ преда́нїй: И҆ ны́нѣ, пра́здника,  гла́съ ѕ҃: Взы́де бг҃ъ въ воскликнове́нїи: Тропа́рь  ѻ҆тцє́въ. Сла́ва, ст҃а́гѡ, а҆́ще є҆́сть: А҆́ще ли нѝ,  Сла́ва, и҆ ны́нѣ, пра́здника. и҆ ѿдае́тсѧ послѣ́дованїе  ст҃ы́хъ ѻ҆тцє́въ. 
Въ понедѣ́льникъ з҃ недѣ́ли на оу҆́трени:  
На Бг҃ъ гдⷭ҇ь, тропа́рь вознесе́нїѧ, три́жды. Каѳі̑смы  двѣ̀, и҆ сѣда́льны пра́здника. Канѡ́нъ пра́здника, со  і҆рмосо́мъ на и҃: і҆рмосы̀ по два́жды: и҆ мине́и на д҃. На  стїхо́внѣ стїхи̑ры пра́здника, и҆ про́чее. [зрѝ] На  лїтꙋргі́и, бл҃жє́нна ѿ канѡ́на пра́здника, пѣ́снь є҃,  во вто́рникъ ѕ҃, въ сре́дꙋ з҃, въ четверто́къ и҃. 
(с. уч҃з) 
Въ четверто́къ ве́чера з҃-ѧ седми́цы ѿда́нїе  вознесе́нїѧ.  
На Гдⷭ҇и воззва́хъ, и҆ всѐ послѣ́дованїе, пое́мъ  пра́здника, неизмѣ́ннѡ, ꙗ҆́коже и҆ въ гдⷭ҇ьственный де́нь  вознесе́нїѧ, кромѣ̀ чте́нїй, и҆ полѷеле́а: на вече́рни же,  и҆ на оу҆́трени, и҆ на лїтꙋргі́и, бл҃жє́нна пра́здника,  пѣ́снь ѳ҃, ѻ҆бои́хъ канѡ́нѡвъ на и҃. По вхо́дѣ тропа́рь  пра́здника. Сла́ва, и҆ ны́нѣ: конда́къ. Прокі́менъ,  А҆ллилꙋ́їа, и҆ прича́стенъ пра́здника: а҆по́столъ же, и҆  є҆ѵⷢ҇лїе днѐ. [зрѝ] Слꙋ́жбꙋ же мине́и пое́мъ на  повече́рїи. 
Въ пѧто́къ ве́чера пѧтдесѧ́тницы, па́мѧть соверша́емъ  всѣ́хъ ѿ вѣ́ка оу҆со́пшихъ бл҃гочести́выхъ хрⷭ҇тїа́нъ,  ѻ҆тє́цъ и҆ бра́тїй на́шихъ.  
И҆ пое́мъ всю̀ слꙋ́жбꙋ ѡ҆ оу҆со́пшихъ ве́черъ и҆  оу҆́тро, ꙗ҆́коже пред̾из̾ѧви́сѧ въ сꙋббѡ́тꙋ  мѧсопꙋ́стнꙋю, во все́мъ подо́бнѣ. Ли́стъ тч҃д на ѡ҆бор. 
Недѣ́лѧ ст҃ы́ѧ пентїко́стїи.  
Въ сꙋббѡ́тꙋ ве́чера, на ма́лѣй вече́рни, на Гдⷭ҇и  воззва́хъ, стїхи̑ры пра́здника, на д҃: гла́съ а҃:  Пѧтдесѧ́тницꙋ пра́зднꙋимъ: Сла́ва, и҆ ны́нѣ, гла́съ и҃:  Є҆гда̀ дх҃а твоего̀ посла́лъ є҆сѝ гдⷭ҇и: На стїхо́внѣ  стїхи̑ры самогла́сны, (с. уч҃з ѡ҆б.) гла́съ в҃: Ви́дѣхомъ  свѣ́тъ и҆́стинный: Припѣ́въ: Се́рдце чи́сто сози́жди во  мнѣ̀ бж҃е: в҃, Не ѿве́ржи менѐ ѿ лица̀ твоегѡ̀:  Сла́ва, и҆ ны́нѣ, гла́съ то́йже: Трⷪ҇цꙋ є҆диносꙋ́щнꙋю:  Та́же, Ны́нѣ ѿпꙋща́еши: Трист҃о́е, и҆ по Ѻ҆́ч҃е на́шъ: 
Тропа́рь пра́здника, гла́съ и҃: 
Бл҃гослове́нъ є҆сѝ хрⷭ҇тѐ бж҃е на́шъ, и҆́же премꙋ́дры  ловцы̀ ꙗ҆вле́й, низпосла́въ и҆̀мъ дх҃а ст҃а́го, и҆ тѣ́ми  оу҆ловле́й вселе́ннꙋю, чл҃вѣколю́бче сла́ва тебѣ̀. 
Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  ѻ҆бы́чное стїхосло́вїе: На Гдⷭ҇и воззва́хъ, ста́вимъ  стїхѡ́въ і҃: и҆ пое́мъ стїхи̑ры самогла́сны, гла́съ а҃:  Пѧтдесѧ́тницꙋ пра́зднꙋимъ: И҆́ны стїхи̑ры, гла́съ в҃:  Ви́дѣхомъ свѣ́тъ и҆́стинный: Сла́ва, и҆ ны́нѣ, гла́съ и҃:  Прїиди́те лю́дїе, трїѷпоста́сномꙋ бж҃ествꙋ̀ поклони́мсѧ:  Вхо́дъ. Свѣ́те ти́хїй: прокі́менъ днѐ, и҆ чтє́нїѧ  пра́здника г҃: а҃-е, Чи́слъ: Речѐ гдⷭ҇ь къ мѡѷсе́ю:  собери́ ми се́дмьдесѧтъ мꙋже́й: в҃-е, Прⷪ҇ро́чества  і҆ѡ́илева: Та́кѡ глаго́летъ гдⷭ҇ь: ча̑да сїѡ́нѡва  ра́дꙋйтесѧ: г҃-е, Прⷪ҇ро́чества і҆езекі́илева: Та́кѡ  глаго́летъ гдⷭ҇ь: прїимꙋ̀ ва́съ ѿ ꙗ҆зы̑къ: На лїті́и,  стїхи̑ры самогла́сны г҃, гла́съ в҃: Во прⷪ҇ро́цѣхъ  возвѣсти́лъ є҆сѝ на́мъ пꙋ́ть сп҃се́нїѧ: Сла́ва, и҆  ны́нѣ, гла́съ и҃: Є҆гда̀ дх҃а твоего̀ посла́лъ є҆сѝ  гдⷭ҇и: На стїхо́внѣ стїхи̑ры самогла́сны гла́съ ѕ҃: Не  разꙋмѣ́юще ꙗ҆зы́цы гдⷭ҇и: Припѣ́вы пи́саны на ма́лѣй  вече́рни. Сла́ва, и҆ ны́нѣ, гла́съ и҃: Ꙗ҆зы́цы и҆ногда̀  размѣси́шасѧ: Тропа́рь пра́здника, гла́съ и҃: Бл҃гослове́нъ  є҆сѝ хрⷭ҇тѐ бж҃е на́шъ. три́жды. и҆ бл҃гослове́нїе  хлѣ́бѡвъ. И҆ чте́нїе дѣѧ́нїй ст҃ы́хъ а҆пⷭ҇лъ. [зрѝ] А҆́ще  ли не бꙋ́детъ бдѣ́нїѧ: По Ны́нѣ ѿпꙋща́еши, тропа́рь  пра́здника, є҆ди́ножды. На повече́рїи, по Досто́йно (с.  уч҃и) и҆ по трист҃о́мъ конда́къ пра́здника. Полꙋ́нощницꙋ  пое́мъ по ѻ҆бы́чаю. Канѡ́нъ глаго́лемъ трⷪ҇ченъ во  ѻ҆ктѡ́ихѣ гла́са. На оу҆́трени, на Бг҃ъ гдⷭ҇ь, тропа́рь  пра́здника, три́жды: и҆ ѻ҆бы̑чныѧ каѳі̑смы двѣ̀. и҆  сѣда́льны пра́здника. и҆ чте́нїе въ толкова́нїи і҆ѡа́нна,  сло́во и҃: Въ послѣ́днїй де́нь: на дво́е. Полѷеле́й и҆  сѣда́ленъ пра́здника, и҆ чте́нїе въ бг҃осло́вѣ.  Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ  то́йже: Дх҃ъ тво́й бл҃гі́й наста́витъ мѧ̀ на зе́млю пра́вꙋ.  Сті́хъ: Гдⷭ҇и оу҆слы́ши мл҃твꙋ мою̀: Всѧ́кое дыха́нїе:  Є҆ѵⷢ҇лїе і҆ѡа́нна, зача́ло ѯ҃є: Сꙋ́щꙋ по́здѣ: Коне́цъ:  И҆ и҆̀мже держитѐ, держа́тсѧ. Воскрⷭ҇нїе хрⷭ҇то́во, не  глаго́лемъ: но а҆́бїе ѱало́мъ н҃. Сла́ва, Мл҃твами  а҆пⷭ҇лѡвъ: И҆ ны́нѣ, Мл҃твами бцⷣы: Та́же сті́хъ: Поми́лꙋй  мѧ̀ бж҃е: стїхи́ра, гла́съ ѕ҃: Цр҃ю̀ нбⷭ҇ный: Канѡ́на  пра́здника два̀, Пе́рвый кѵ́ръ космы̀, гла́съ з҃: Дрꙋгі́й,  гла́съ д҃, творе́нїе кѵ́ръ і҆ѡа́нна. і҆рмосы̀ ѻ҆бою̀  канѡ́нѡвъ по два́жды: тропарѝ на в҃і. послѣди́ же  є҆ди́нъ ли́къ, пе́рвый і҆рмо́съ: и҆ дрꙋгі́й ли́къ, дрꙋгі́й  і҆рмо́съ. По г҃-й пѣ́сни, сѣда́ленъ пра́здника: Сла́ва, и҆  ны́нѣ, то́йже. По ѕ҃-й пѣ́сни, 
Конда́къ, гла́съ и҃: 
Є҆гда̀ снизше́дъ ѧ҆зы́ки слїѧ̀, раздѣлѧ́ше ꙗ҆зы́ки  вы́шнїй: є҆гда́ же ѻ҆́гнєнныѧ ѧ҆зы́ки раздаѧ́ше, въ  соедине́нїе всѧ̑ призва̀, и҆ согла́снѡ сла́вимъ всест҃а́го  дх҃а. 
И҆ і҆́косъ. и҆ сѷнаѯа́рїй. На ѳ҃-й пѣ́сни,  Чⷭ҇тнѣ́йшꙋю не пое́мъ. Свѣти́ленъ, подо́бенъ: И҆́бо  ѕвѣзда́ми: Всест҃ы́й дш҃е: два́жды. Сла́ва, и҆ ны́нѣ,  дрꙋгі́й: Свѣ́тъ ѻ҆ц҃ъ: На хвали́техъ стїхи̑ры, на ѕ҃:  гла́съ д҃. самогла́сенъ: Пресла̑внаѧ дне́сь: Сла́ва, и҆  ны́нѣ, гла́съ ѕ҃: Цр҃ю̀ нбⷭ҇ный: Славосло́вїе вели́кое.  Тропа́рь пра́здника. (с. уч҃и ѡ҆б.) Є҆ктєнїѝ, и҆  ѿпꙋ́стъ, и҆ ча́съ а҃-й. На а҃-мъ часѣ̀, тропа́рь  пра́здника. По трист҃о́мъ конда́къ пра́здника, и҆ коне́чный  ѿпꙋ́стъ. 
На лїтꙋргі́и: А҆нтїфѡ́нъ а҃, ѱало́мъ и҃і, гла́съ в҃:  Нб҃са̀ повѣ́даютъ сла́вꙋ бж҃їю. Мл҃твами бцⷣы, сп҃се  сп҃сѝ на́съ. И҆ дрꙋгі́й ли́къ то́йже сті́хъ: Нб҃са̀  повѣ́даютъ сла́вꙋ бж҃їю, творе́нїе же рꙋкꙋ̀ є҆гѡ̀  возвѣща́етъ тве́рдь. Мл҃твами бцⷣы: Сті́хъ в҃: Де́нь днѝ  ѿрыга́етъ глаго́лъ, и҆ но́щь но́щи возвѣща́етъ ра́зꙋмъ.  Мл҃твами бцⷣы: Сті́хъ г҃: Во всю̀ зе́млю и҆зы́де вѣща́нїе  и҆́хъ, и҆ въ концы̀ вселе́нныѧ глаго́лы и҆́хъ. Мл҃твами  бцⷣы: Сла́ва, и҆ ны́нѣ, Мл҃твами бцⷣы: А҆нтїфѡ́нъ в҃,  ѱало́мъ ѳ҃і, гла́съ то́йже. Сті́хъ а҃: Оу҆слы́шитъ тѧ̀  гдⷭ҇ь въ де́нь печа́ли. Сп҃си́ ны оу҆тѣ́шителю бл҃гі́й,  пою́щыѧ тѝ: а҆ллилꙋ́їа. Дрꙋга́ѧ страна̀, то́йже сті́хъ:  Оу҆слы́шитъ тѧ̀ гдⷭ҇ь въ де́нь печа́ли, защи́титъ тѧ̀ и҆́мѧ  бг҃а і҆а́кѡвлѧ. Сп҃си́ ны оу҆тѣ́шителю бл҃гі́й: Сті́хъ в҃:  По́слетъ тѝ по́мощь ѿ ст҃а́гѡ, и҆ ѿ сїѡ́на застꙋ́питъ  тѧ̀. Сп҃си́ ны оу҆тѣ́шителю бл҃гі́й: Сті́хъ г҃: Да́стъ тѝ  гдⷭ҇ь по се́рдцꙋ твоемꙋ̀, и҆ ве́сь совѣ́тъ тво́й  и҆спо́лнитъ. Сп҃си́ ны оу҆тѣ́шителю бл҃гі́й: Сла́ва, и҆  ны́нѣ, Є҆диноро́дный сн҃е: А҆нтїфѡ́нъ г҃, ѱало́мъ к҃,  гла́съ и҃. Сті́хъ а҃: Гдⷭ҇и, си́лою твое́ю возвесели́тсѧ  ца́рь. Тропа́рь, гла́съ то́йже: Бл҃гослове́нъ є҆сѝ хрⷭ҇тѐ  бж҃е на́шъ: Дрꙋгі́й ли́къ: то́йже сті́хъ: Гдⷭ҇и, си́лою  твое́ю возвесели́тсѧ цр҃ь, и҆ ѡ҆ сп҃се́нїи твое́мъ  возра́дꙋетсѧ ѕѣлѡ̀. Тропа́рь: Бл҃гослове́нъ є҆сѝ хрⷭ҇тѐ  бж҃е на́шъ: Сті́хъ в҃: Жела́нїе се́рдца є҆гѡ̀ да́лъ є҆сѝ  є҆мꙋ̀, и҆ хотѣ́нїѧ оу҆стнꙋ̀ є҆гѡ̀ нѣ́си лиши́лъ є҆го̀.  Тропа́рь: Бл҃гослове́нъ є҆сѝ хрⷭ҇тѐ бж҃е на́шъ: Сті́хъ  г҃: Ꙗ҆́кѡ предвари́лъ є҆сѝ є҆го̀ бл҃гослове́нїемъ  бл҃госты́ннымъ, (с. уч҃ѳ) положи́лъ є҆сѝ на главѣ̀  є҆гѡ̀ вѣне́цъ ѿ ка́мене чⷭ҇тна. Тропа́рь: Бл҃гослове́нъ  є҆сѝ хрⷭ҇тѐ бж҃е на́шъ: Вхо́дное: Вознеси́сѧ гдⷭ҇и си́лою  твое́ю, воспое́мъ и҆ пое́мъ си̑лы твоѧ̑. Та́же тропа́рь:  Бл҃гослове́нъ є҆сѝ хрⷭ҇тѐ бж҃е на́шъ: Сла́ва, и҆ ны́нѣ,  конда́къ: Є҆гда̀ снизше́дъ ѧ҆зы́ки слїѧ̀: Вмѣ́стѡ же  трист҃а́гѡ: Є҆ли́цы во хрⷭ҇та̀ крⷭ҇ти́стесѧ: Прокі́менъ,  гла́съ и҃: Во всю̀ зе́млю и҆зы́де вѣща́нїе и҆́хъ: и҆ до  ѿда́нїѧ. Сті́хъ: Нб҃са̀ повѣ́даютъ сла́вꙋ бж҃їю:  А҆по́столъ дѣѧ́нїй, зача́ло г҃: Є҆гда̀ скончава́шасѧ дні́е  пѧтдесѧ́тницы: А҆ллилꙋ́їа, гла́съ а҃: Сло́вомъ гдⷭ҇нимъ  нб҃са̀ оу҆тверди́шасѧ: Сті́хъ: Въ нб҃сѐ призрѣ̀ гдⷭ҇ь:  Є҆ѵⷢ҇лїе і҆ѡа́нна, зача́ло к҃з: Въ послѣ́днїй де́нь  вели́кїй пра́здника: За Досто́йно пое́мъ і҆рмо́съ: Ра́дꙋйсѧ  цр҃и́це: и҆ до ѿда́нїѧ. Прича́стенъ: Дх҃ъ тво́й бл҃гі́й  наста́витъ мѧ̀ на зе́млю пра́вꙋ. А҆ллилꙋ́їа, три́жды. И҆ по  ѿпꙋ́стѣ лїтꙋргі́и глаго́летсѧ девѧ́тый ча́съ по  ѻ҆бы́чаю. 
Въ недѣ́лю ве́чера ст҃ы́ѧ н҃-цы.  
Зна́менꙋетъ ра́нѣе послѣ́дованїѧ ра́ди  колѣнопреклоне́нїѧ, начина́етъ і҆ере́й: Бл҃гослове́нъ бг҃ъ  на́шъ: и҆ глаго́летъ оу҆чине́нный чте́цъ: Цр҃ю̀ нбⷭ҇ный: и҆  предначина́тельный ѱало́мъ. Та́же, є҆ктенїа̀ вели́каѧ. На  Гдⷭ҇и воззва́хъ, стїхи̑ры пра́здника на ѕ҃, гла́съ д҃,  самогла́сны: Пресла̑внаѧ дне́сь: повторѧ́юще. Вхо́дъ съ  кади́ломъ. Свѣ́те ти́хїй: Прокі́менъ вели́кїй, гла́съ з҃:  Кто̀ бг҃ъ ве́лїй, ꙗ҆́кѡ бг҃ъ на́шъ; ты̀ є҆сѝ бг҃ъ творѧ́й  чꙋдеса̀. (с. уч҃ѳ ѡ҆б.) Сті́хъ а҃: Сказа́лъ є҆сѝ въ  лю́дехъ си́лꙋ твою̀. Сті́хъ в҃: И҆ рѣ́хъ ны́нѣ нача́хъ,  сїѧ̀ и҆змѣ́на десни́цы вы́шнѧгѡ. Сті́хъ г҃: Помѧнꙋ́хъ  дѣла̀ гдⷭ҇нѧ, ꙗ҆́кѡ помѧнꙋ̀ ѿ нача́ла чꙋдеса̀ твоѧ̑. И҆  па́ки: Кто̀ бг҃ъ ве́лїй: Та́же возглаша́етъ і҆ере́й, и҆лѝ  дїа́конъ: Па́ки и҆ па́ки прикло́ньше колѣ̑на, гдⷭ҇ꙋ  помо́лимсѧ. И҆ мы̀, Гдⷭ҇и поми́лꙋй, три́жды. На́мъ же  прикло́ньшымъ колѣ̑на на зе́млю, и҆ непокровє́ннымъ  сꙋ́щымъ, чте́тъ і҆ере́й мл҃твы во ѻ҆лтарѣ̀ велегла́снѡ на  лю́ди: Пречⷭ҇те, нескве́рне: По сконча́нїи же пе́рвыѧ  мл҃твы, дїа́конъ глаго́летъ: Застꙋпѝ, сп҃сѝ, поми́лꙋй,  возста́ви и҆ сохранѝ на́съ бж҃е, твое́ю бл҃года́тїю. и҆  Гдⷭ҇и поми́лꙋй. є҆ди́ножды. Прест҃ꙋ́ю, пречⷭ҇тꙋю: и҆  про́чее. Та́же і҆ере́й, возгла́съ мл҃твы: Твое́ бо є҆́сть  є҆́же ми́ловати, и҆ сп҃са́ти на́съ: Посе́мъ і҆ере́й, и҆лѝ  дїа́конъ глаго́летъ є҆ктенїю̀: Рце́мъ всѝ: и҆ про́чее  ѻ҆бы́чнѡ. І҆ере́й возгла́съ: Ꙗ҆́кѡ млⷭ҇тивъ и҆  чл҃вѣколю́бецъ бг҃ъ є҆сѝ: и҆ а҆́бїе дїа́конъ: Па́ки и҆  па́ки прикло́ньше колѣ̑на, гдⷭ҇ꙋ помо́лимсѧ. Мы́ же, Гдⷭ҇и  поми́лꙋй, три́жды. и҆ приклонѧ́емъ колѣ̑на по  предпи́санномꙋ, чте́тъ і҆ере́й в҃-ю мл҃твꙋ во оу҆слы́шанїе  всѣ́хъ: Гдⷭ҇и і҆и҃се хрⷭ҇тѐ бж҃е на́шъ, ми́ръ тво́й  пода́вый человѣ́кѡмъ: По соверше́нїи є҆ѧ̀, дїа́конъ  глаго́летъ: Застꙋпѝ, сп҃сѝ, поми́лꙋй, возста́ви и҆  сохранѝ на́съ бж҃е, твое́ю бл҃года́тїю. Прест҃ꙋ́ю,  пречⷭ҇тꙋю: І҆ере́й возгла́съ мл҃твы: Бл҃говоле́нїемъ и҆  бл҃гостїю є҆диноро́днагѡ сн҃а твоегѡ̀: Та́же, Сподо́би  гдⷭ҇и въ ве́черъ се́й: и҆ посе́мъ глаго́летъ дїа́конъ: Па́ки  и҆ па́ки прикло́ньше колѣ̑на, гдⷭ҇ꙋ помо́лимсѧ. И҆ на́мъ  та́кожде колѣ̑на прикло́ньшымъ, і҆ере́й чте́тъ г҃-ю мл҃твꙋ:  Приснотекꙋ́щїй, живо́тный: Та́же присовокꙋплѧ́етъ и҆́ны  двѣ̀, пи́саны въ трїѡ́ди. По сконча́нїи же мл҃твъ, дїа́конъ  глаго́летъ: (с. ф҃) Застꙋпѝ, сп҃сѝ, поми́лꙋй, возста́ви и҆  сохранѝ на́съ бж҃е, твое́ю бл҃года́тїю. Прест҃ꙋ́ю,  пречⷭ҇тꙋю: І҆ере́й возгла́съ: Ты́ бо є҆сѝ оу҆покое́нїе  дꙋ́шъ и҆ тѣле́съ на́шихъ: Посе́мъ дїа́конъ глаго́летъ:  И҆спо́лнимъ вече́рнюю мл҃твꙋ: І҆ере́й возгла́съ: Ꙗ҆́кѡ  бл҃гъ и҆ чл҃вѣколю́бецъ: Ми́ръ всѣ̑мъ. Дїа́конъ: Главы̑  на́шѧ гдⷭ҇еви прикло́нимъ. І҆ере́й мл҃твꙋ вта́й ѻ҆бы́чнꙋю,  Та́же возгла́съ: Бꙋ́ди держа́ва: И҆ посе́мъ соше́дшесѧ  ѻ҆́ба ли̑ка на средѣ̀, пое́мъ на стїхо́внѣ стїхи̑ры  пра́здника, гла́съ г҃: Ны́нѣ въ зна́менїе всѣ̑мъ: съ  припѣ́вы и҆́хъ. Сла́ва, и҆ ны́нѣ, гла́съ и҃: Прїиди́те  лю́дїе, трїѷпоста́сномꙋ бж҃ествꙋ̀ поклони́мсѧ: Посе́мъ;  Ны́нѣ ѿпꙋща́еши: Трист҃о́е, и҆ по Ѻ҆́ч҃е на́шъ:  тропа́рь, гла́съ и҃: Бл҃гослове́нъ є҆сѝ хрⷭ҇тѐ бж҃е  на́шъ: и҆ ѿпꙋ́стъ. [зрѝ] На повече́рїи, пое́мъ канѡ́нъ  ст҃а́гѡ дх҃а, гла́съ а҃, творе́нїе ѳеофа́ново, і҆рмосы̀ по  два́жды: Тропарѝ на д҃. припѣ́въ въ канѡ́нѣ: Сла́ва  тебѣ̀ бж҃е на́шъ, сла́ва тебѣ̀. По ѳ҃-й пѣ́сни, вмѣ́стѡ  Досто́йно, пое́мъ і҆рмо́съ то́йже. по трист҃о́мъ конда́къ  пра́здника. 
Въ понедѣ́льникъ ст҃а́гѡ дх҃а на полꙋ́нощницѣ.  
По а҃-мъ трист҃о́мъ глаго́лемъ тропа́рь пра́здника. По  в҃-мъ трист҃о́мъ конда́къ пра́здника. Гдⷭ҇и поми́лꙋй, в҃і,  и҆ ѿпꙋ́стъ. Мл҃твы же, Помѧнѝ гдⷭ҇и: не глаго́лемъ. На  оу҆́трени, на Бг҃ъ гдⷭ҇ь тропа́рь пра́здника три́жды. и҆  ѻ҆бы̑чныѧ каѳі̑смы, и҆ сѣда́льны пра́здника, и҆ чте́нїе  пра́здника. Канѡ́нъ пра́здника, гла́съ з҃, со і҆рмосо́мъ (с.  ф҃ ѡ҆б.) на и҃: Дрꙋгі́й, гла́съ д҃, со і҆рмосо́мъ на ѕ҃:  Катава́сїа: Бж҃е́ственнымъ покрове́нъ: ѻ҆́ба ли̑ка вкꙋ́пѣ.  По г҃-й пѣ́сни, сѣда́ленъ пра́здника. По ѕ҃-й пѣ́сни  конда́къ и҆ і҆́косъ пра́здника, и҆ сѷнаѯа́рїй.  Чⷭ҇тнѣ́йшꙋю не пое́мъ. По ѳ҃-й пѣ́сни свѣти́ленъ  пра́здника, два́жды: Дрꙋгі́й, є҆ди́ножды. На хвали́техъ  стїхи̑ры пра́здника самогла́сны, гла́съ в҃, на д҃. Сла́ва,  и҆ ны́нѣ, гла́съ и҃: Ꙗ҆зы́цы и҆ногда̀ размѣси́шасѧ:  Славосло́вїе вели́кое. Тропа́рь пра́здника. Є҆ктєнїѝ и҆  ѿпꙋ́стъ глаго́лемъ пра́здника: И҆́же въ ви́дѣ  ѻ҆́гненныхъ ѧ҆зы̑къ: и҆ ча́съ а҃-й. На лїтꙋргі́и,  бл҃жє́нна ѿ канѡ́на пра́здника, пѣ́снь г҃, и҆ ѕ҃. Та́же  і҆ере́й, и҆лѝ дїа́конъ: Премꙋ́дрость, про́сти. Мы́ же  вхо́дное: Вознеси́сѧ гдⷭ҇и си́лою твое́ю, воспое́мъ и҆  пое́мъ си̑лы твоѧ̑. Тропа́рь: Бл҃гослове́нъ є҆сѝ хрⷭ҇тѐ  бж҃е на́шъ: Сла́ва, и҆ ны́нѣ, конда́къ: Є҆гда̀ снизше́дъ:  Трист҃о́е. Прокі́менъ, гла́съ ѕ҃: Сп҃сѝ гдⷭ҇и лю́ди твоѧ̑,  и҆ бл҃гословѝ достоѧ́нїе твоѐ. Сті́хъ: Къ тебѣ̀ гдⷭ҇и  воззовꙋ̀, бж҃е мо́й: А҆по́столъ къ є҆фесе́ємъ, зача́ло  ск҃ѳ: Ꙗ҆́кѡ ча̑да свѣ́та ходи́те: А҆ллилꙋ́їа, гла́съ в҃:  Поми́лꙋй мѧ̀ бж҃е, по вели́цѣй млⷭ҇ти твое́й: Сті́хъ: Не  ѿве́ржи менѐ ѿ лица̀ твоегѡ̀: Є҆ѵⷢ҇лїе матѳе́а,  зача́ло ѻ҃є: Блюди́те, да не пре́зрите є҆ди́нагѡ ма́лыхъ  си́хъ: Прича́стенъ: Дх҃ъ тво́й бл҃гі́й наста́витъ мѧ̀ на  зе́млю пра́вꙋ. А҆ллилꙋ́їа, три́жды. 
[зрѝ] Зна́й и҆ сїѐ: Ꙗ҆́кѡ слꙋ̑жбы ст҃ы́хъ  прилꙋчи́вшихсѧ въ сꙋббѡ́тꙋ грѧдꙋ́щꙋю, и҆ въ недѣ́лю всѣ́хъ  ст҃ы́хъ, пое́мъ є҆ди́нагѡ напредѝ, а҆ дрꙋга́гѡ въ  настоѧ́щїй пѧто́къ, на повече́рїи. 
[зрѝ] Вѣ́домо же бꙋ́ди: Ꙗ҆́кѡ седми́ца сїѧ̀ ст҃ы́ѧ  пентїко́стїи, разрѣша́ема є҆́сть на сы́ръ, ры̑бы, вїно̀ и҆  є҆ле́й, оу҆пражнѧ́ютсѧ же и҆ междоча̑сїѧ часѡ́въ, и҆ и҆́же  въ повече́рїѧхъ (с. ф҃а) пѣва́емый канѡ́нъ прест҃ы́ѧ бцⷣы.  Во вто́рникъ, на лїтꙋргі́и бл҃жє́нна ѿ канѡ́на  пра́здника, ѻ҆бо́ихъ творцѡ́въ, пѣ́снь а҃-ѧ, на ѕ҃. Въ  сре́дꙋ, д҃-ѧ: Въ четверто́къ, є҃-ѧ: Въ пѧто́къ, з҃-ѧ, и҃-ѧ:  Въ сꙋббѡ́тꙋ, зрѝ ни́же сегѡ̀. 
Въ пѧто́къ ве́чера, каѳі́сма рѧдова́ѧ.  
На Гдⷭ҇и воззва́хъ, и҆ всѧ̀ слꙋ́жба пра́здника, кромѣ̀  паремі́й, и҆ вхо́да, ꙗ҆́коже оу҆каза́сѧ на ѿда́нїе  вознесе́нїѧ хрⷭ҇то́ва. Та́кожде и҆ въ сїю̀ сꙋббѡ́тꙋ и҃-нꙋю,  на оу҆́трени, слꙋ́жба всѧ̀ пра́здника, кромѣ̀ полѷеле́а  и҆ степе́нны, и҆ є҆ѵⷢ҇лїа: то́чїю канѡ́нъ пра́здника, со  і҆рмосо́мъ на и҃: і҆рмо́съ по два́жды: дрꙋгі́й со і҆рмосо́мъ  на ѕ҃: і҆рмо́съ по два́жды. Катава́сїа, і҆рмо́съ в҃-гѡ  канѡ́на: Бж҃е́ственнымъ покрове́нъ: ѻ҆́ба ли̑ка вкꙋ́пѣ.  Славосло́вїе вели́кое: и҆ є҆ктєнїѝ, и҆ ѿпꙋ́стъ. На  ѿпꙋ́стѣ помина́етъ і҆ере́й ст҃а́го, є҆гѡ́же є҆́сть  де́нь. и҆ ча́съ а҃-й. На часѣ́хъ, тропа́рь, и҆ конда́къ  пра́здника, и҆ коне́чный ѿпꙋ́стъ. На лїтꙋргі́и, бл҃жє́нна  пра́здника, пѣ́снь ѳ҃, ѻ҆бои́хъ канѡ́нѡвъ, на и҃. По  вхо́дѣ тропа́рь пра́здника: Сла́ва, и҆ ны́нѣ: конда́къ.  Трист҃о́е. Прокі́менъ, и҆ А҆ллилꙋ́їа пра́здника. А҆по́столъ  днѐ, къ ри́млѧнѡмъ, зача́ло ѻ҃ѳ: Па́ѵелъ ра́бъ і҆и҃съ  хрⷭ҇то́въ: Є҆ѵⷢ҇лїе матѳе́а, зача́ло є҃і: Просѧ́щемꙋ оу҆  тебѐ да́й: Прича́стенъ пра́здника: Дх҃ъ тво́й бл҃гі́й  наста́витъ мѧ̀ на зе́млю пра́вꙋ. 
(с. ф҃а ѡ҆б.) 
Недѣ́лѧ всѣ́хъ ст҃ы́хъ.  
На ма́лѣй вече́рни, стїхи̑ры воскрⷭ҇ны, гла́съ и҃, на  д҃: Сла́ва, гла́съ ѕ҃: Мч҃нкѡвъ бж҃е́ственный ли́къ: И҆  ны́нѣ, бг҃оро́диченъ, гла́съ и҃: Ка́кѡ тѧ̀ оу҆бл҃жи́мъ  бцⷣе: На стїхо́внѣ стїхи́ра воскрⷭ҇на, и҆ бцⷣы. Сла́ва,  и҆ ны́нѣ, бг҃оро́диченъ. По Ны́нѣ ѿпꙋща́еши, и҆ по  Ѻ҆́ч҃е на́шъ. тропа́рь воскрⷭ҇нъ: Сла́ва, и҆ ны́нѣ,  бг҃оро́диченъ. Є҆ктенїа̀, и҆ ѿпꙋ́стъ. На вели́цѣй  вече́рни, по ѻ҆бы́чномъ ѱалмѣ̀, Бл҃же́нъ мꙋ́жъ, каѳі́сма  всѧ̀. На Гдⷭ҇и воззва́хъ, ста́вимъ стїхѡ́въ і҃: и҆ пое́мъ  стїхи̑ры гла́съ и҃, воскрⷭ҇ны г҃, и҆ а҆натѡ́лїевы г҃, и҆  всѣ́хъ ст҃ы́хъ д҃: гла́съ ѕ҃. Подо́бенъ: Всю̀ ѿложи́вше:  Дх҃о́внїи вѣті̑и: Сла́ва, гла́съ то́йже: Мч҃нкъ  бж҃е́ственный ли́къ: И҆ ны́нѣ, бг҃оро́диченъ: Цр҃ь нбⷭ҇ный:  Вхо́дъ. Свѣ́те ти́хїй: прокі́менъ днѐ: Гдⷭ҇ь воцр҃и́сѧ.  Чтє́нїѧ г҃. а҃-е, Прⷪ҇ро́чества и҆са́їина: Та́кѡ глаго́летъ  гдⷭ҇ь, всѝ ꙗ҆зы́цы собра́шасѧ вкꙋ́пѣ: в҃-е, Премꙋ́дрости  соломѡ́ни: Првⷣныхъ дꙋ́шы въ рꙋцѣ̀ бж҃їи: г҃-е:  Премꙋ́дрости соломѡ́ни: Првⷣницы во вѣ́ки живꙋ́тъ: На  лїті́и стїхи́ра хра́ма, и҆ самогла́сны всѣ́хъ ст҃ы́хъ,  гла́съ а҃: Вѣ́ры согла́сїемъ: Сла́ва, гла́съ є҃:  Ны́нѣшнемꙋ торжествꙋ̀: И҆ ны́нѣ, бг҃оро́диченъ: Хра́мъ и҆  две́рь є҆сѝ: А҆́ще ли нѣ́сть бдѣ́нїѧ, На Гдⷭ҇и воззва́хъ  стїхи̑ры воскрⷭ҇ны г҃, и҆ а҆нато́лїевъ а҃, и҆ ст҃ы́хъ на ѕ҃:  Подо́бенъ: Всю̀ ѿложи́вше: На стїхо́внѣ стїхи̑ры  воскрⷭ҇ны, гла́съ и҃, съ припѣ́вы и҆́хъ. Сла́ва, гла́съ ѕ҃:  Прїиди́те вѣ́рнїи: И҆ ны́нѣ, бг҃оро́диченъ: Творе́цъ и҆  и҆зба́витель мо́й: По трист҃о́мъ тропа́рь: Бцⷣе дв҃о  ра́дꙋйсѧ: два́жды. 
(с. ф҃в) 
И҆ ст҃ы́хъ тропа́рь, гла́съ д҃: 
И҆́же во все́мъ мі́рѣ мч҃нкъ твои́хъ, ꙗ҆́кѡ  багрѧни́цею и҆ вѵ́ссомъ, кровьмѝ цр҃ковь твоѧ̀  оу҆краси́вшисѧ, тѣ́ми вопїе́тъ тѝ хрⷭ҇тѐ бж҃е: лю́демъ  твои̑мъ щедрѡ́ты твоѧ̑ низпослѝ, ми́ръ жи́тельствꙋ твоемꙋ̀  да́рꙋй, и҆ дꙋша́мъ на́шымъ ве́лїю млⷭ҇ть. Є҆ди́ножды. 
И҆ бл҃гослове́нїе хлѣ́бѡвъ, и҆ чте́нїе посла́нїѧ  собо́рнагѡ і҆а́кѡвлѧ. [зрѝ] [Ѿ сеѧ́ же недѣ́ли  начина́емъ честѝ на оу҆́тренѧхъ недѣ́льныхъ се́дмь  посла́нїй собо́рныхъ, и҆ д҃і посла́нїй ст҃а́гѡ а҆пⷭ҇ла  па́ѵла. Ѿкрове́нїе і҆ѡа́нна бг҃осло́ва. Чте́мъ же и҆́хъ на  бдѣ́нїихъ недѣ́льныхъ, пре́жде и҆ны́хъ чте́нїй, до  вели́кїѧ ст҃ы́ѧ недѣ́ли па́схи. Въ н҃-цꙋ же всю̀ дѣѧ̑нїѧ  ст҃ы́хъ а҆пⷭ҇лъ чте́мъ въ недѣ́лѧхъ, ꙗ҆́коже предписа́сѧ.  [зрѝ] Ѿ сегѡ́ же бдѣ́нїѧ начина́емъ честѝ толкова̑нїѧ  і҆ѡа́нна златоꙋ́стагѡ, є҆ѵⷢ҇лїе є҆́же ѿ матѳе́а, ѿ  г҃і сло́ва пе́рвыѧ кни́ги. Ѡ҆ста̑вшаѧ же бг҃осло́ва чте́мъ  во в҃і дне́хъ по хрⷭ҇то́вѣ ржⷭ҇твѣ̀. Въ ве́сь же мѣ́сѧцъ  се́й, и҆ вторы́й, соверша́емъ ѻ҆́бѣ кни̑ги  толкова́тєльныѧ, а҃-ю и҆ в҃-ю, на чте́нїихъ оу҆́треннихъ,  до и҆схо́да мѣ́сѧца а҆́ѵгꙋста: кромѣ̀ є҆гда̀ прилꙋчи́тсѧ  житїѐ нѣ́коегѡ ст҃а́гѡ, тогда̀ ѡ҆ставлѧ́емъ, и҆ чте́мъ  житїѐ ст҃а́гѡ.] На оу҆́трени, на Бг҃ъ гдⷭ҇ь, тропа́рь  воскрⷭ҇нъ, гла́съ и҃: Съ высоты̀ снизше́лъ є҆сѝ: два́жды.  Сла́ва, ст҃ы́хъ, гла́съ д҃: И҆́же во все́мъ мі́рѣ мч҃нкъ  твои́хъ: И҆ ны́нѣ, бг҃оро́диченъ: Є҆́же ѿ вѣ́ка  оу҆тае́ное: и҆ ѻ҆бы̑чныѧ каѳі̑смы, и҆ сѣда́льны воскрⷭ҇ны  съ бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ.  Непоро́чны, и҆ тропарѝ: А҆́гг҃льскїй собо́ръ: ѵ҆пакоѝ  гла́са. Степє́нна, и҆ прокі́менъ гла́са: Всѧ́кое дыха́нїе:  Є҆ѵⷢ҇лїе матѳе́а, воскрⷭ҇но а҃-е, оу҆́треннее, зача́ло  рѕ҃і: Є҆динїина́десѧть оу҆ч҃нцы̀: [зрѝ] [Ѿ сегѡ̀  оу҆́бѡ днѐ, оу҆́трєннѧѧ є҆ѵⷢ҇лїа воскрⷭ҇на начина́емъ  честѝ по рѧ́дꙋ.] Воскрⷭ҇нїе (с. ф҃в ѡ҆б.) хрⷭ҇то́во:  ѱало́мъ н҃. Сла́ва, Мл҃твами а҆пⷭ҇лѡвъ: И҆ ны́нѣ,  Мл҃твами бцⷣы: Стїхи́ра, гла́съ ѕ҃: Воскр҃съ і҆и҃съ ѿ  гро́ба. Канѡ́нъ ѻ҆ктѡ́иха, гла́съ и҃, воскрⷭ҇нъ, со  і҆рмосо́мъ на д҃: и҆ крⷭ҇тобг҃оро́диченъ на два̀, и҆ бцⷣы  на два̀: и҆ всѣ́хъ ст҃ы́хъ на ѕ҃, гла́съ то́йже.  Катава́сїа: Ѿве́рзꙋ оу҆ста̀ моѧ̑: По г҃-й пѣ́сни  сѣда́ленъ, гла́съ и҃. Подо́бенъ: Премꙋ́дрости сло́ва:  Пра́ѻтєцъ ѻ҆тє́цъ: Сла́ва то́йже. И҆ ны́нѣ,  бг҃оро́диченъ, и҆ чте́нїе. По ѕ҃-й пѣ́сни, 
Конда́къ, гла́съ и҃: 
Ꙗ҆́кѡ нача́тки є҆стества̀, насади́телю тва́ри,  вселе́ннаѧ прино́ситъ тѝ гдⷭ҇и бг҃онѡ́сныѧ мч҃нки: тѣ́хъ  мл҃твами въ ми́рѣ глꙋбо́цѣ, цр҃ковь твою̀, жи́тельство  твоѐ бцⷣею соблюдѝ многомлⷭ҇тиве. 
И҆ і҆́косъ. и҆ чте́мъ сѷнаѯа́рїй. На ѳ҃-й пѣ́сни,  пое́мъ Чⷭ҇тнѣ́йшꙋю: Ст҃ъ гдⷭ҇ь бг҃ъ на́шъ: пое́мъ въ  настоѧ́щїй гла́съ. Свѣти́ленъ воскрⷭ҇нъ. Сла́ва, ст҃ы́хъ:  И҆ ны́нѣ, бг҃оро́диченъ и҆́хъ. На хвали́техъ, Всѧ́кое  дыха́нїе: ста́вимъ стїхѡ́въ н҃. и҆ пое́мъ стїхи̑ры воскрⷭ҇ны  д҃: и҆ а҆нато́лїевъ а҃: и҆ ст҃ы́хъ г҃: гла́съ д҃. Подо́бенъ:  Ꙗ҆́кѡ до́блѧ: Ст҃ы̑ѧ гдⷭ҇ь и҆̀же на землѝ оу҆дивѝ:  Припѣ́въ: Воззва́ша првⷣнїи: Со прⷪ҇рѡ́ки а҆пⷭ҇лы: в҃-й:  Ди́венъ бг҃ъ во ст҃ы́хъ свои́хъ: И҆̀же зе́млю ѡ҆небеси́вшїи:  Сла́ва, стїхи́ра оу҆́треннѧѧ є҆ѵⷢ҇льскаѧ а҃, гла́съ а҃: На  го́рꙋ оу҆ч҃нкѡ́мъ и҆дꙋ́щымъ: И҆ ны́нѣ, Пребл҃гослове́нна  є҆сѝ: Славосло́вїе вели́кое. По трист҃о́мъ тропа́рь  воскрⷭ҇нъ то́чїю. Є҆ктєнїѝ, и҆ ѿпꙋ́стъ, и҆ ча́съ а҃-й  въ притво́рѣ, и҆ поꙋче́нїе стꙋді́тово, и҆ соверше́нный  ѿпꙋ́стъ. На лїтꙋргі́и, бл҃жє́нна воскрⷭ҇на гла́са на д҃:  и҆ ѿ канѡ́на ст҃ы́хъ, пѣ́снь ѕ҃-ѧ, на д҃: Прокі́менъ,  гла́съ и҃: Помоли́тесѧ и҆ воздади́те гдⷭ҇еви бг҃ꙋ на́шемꙋ.  И҆ ст҃ы́хъ гла́съ д҃: Ди́венъ бг҃ъ во ст҃ы́хъ (с. ф҃г)  свои́хъ: А҆по́столъ ко є҆вре́ємъ, зача́ло т҃л: Ст҃і́и  всѝ, и҆̀же вѣ́рою побѣди́ша ца̑рствїѧ: А҆ллилꙋ́їа, гла́съ  д҃: Воззва́ша првⷣнїи: Сті́хъ: Мнѡ́ги скѡ́рби првⷣнымъ:  Є҆ѵⷢ҇лїе матѳе́а, зача́ло л҃и: Всѧ́къ и҆́же и҆сповѣ́сть  мѧ̀ пред̾ человѣ́ки: Прича́стенъ: Хвали́те гдⷭ҇а съ нб҃съ:  Дрꙋгі́й: Ра́дꙋйтесѧ првⷣнїи ѡ҆ гдⷭ҇ѣ: На трапе́зѣ  оу҆тѣше́нїе бра́тїи, гото́вѧщымсѧ къ по́стномꙋ по́двигꙋ. 
[зрѝ] Подоба́етъ вѣ́дати: А҆́ще хра́мъ всѣ́хъ  ст҃ы́хъ: На ма́лѣй и҆ вели́цѣй вече́рни, и҆ на оу҆́трени,  и҆ на лїтꙋргі́и, подо́бнѣ пое́мъ, ꙗ҆́коже слꙋчи́тсѧ въ  недѣ́лю вели́кагѡ ст҃а́гѡ, є҆мꙋ́же быва́етъ бдѣ́нїе,  то́чїю на оу҆́трени пое́мъ полѷеле́й. По полѷеле́и:  Велича́емъ ва́съ, а҆пⷭ҇ли, мч҃нцы, прⷪ҇ро́цы и҆ всѝ ст҃і́и,  и҆ чти́мъ ст҃ꙋ́ю па́мѧть ва́шꙋ: вы́ бо мо́лите ѡ҆ на́съ  хрⷭ҇та̀ бг҃а на́шего. ѱало́мъ и҆збра́нный: Бл҃же́нъ мꙋ́жъ  боѧ́йсѧ гдⷭ҇а: И҆ сѣда́ленъ ст҃ы̑мъ, пи́санъ въ канѡ́нѣ,  по г҃-й пѣ́сни. Степє́нна гла́са. Прокі́менъ, и҆ Всѧ́кое  дыха́нїе: є҆ѵⷢ҇лїе ст҃ы̑мъ. Воскрⷭ҇нїе хрⷭ҇то́во: и҆  ѱало́мъ н҃. Сла́ва: Мл҃твами всѣ́хъ ст҃ы́хъ: И҆ ны́нѣ,  Мл҃твами бцⷣы: Вмѣ́стѡ, Воскр҃съ і҆и҃съ: стїхи́ра всѣ̑мъ  ст҃ы̑мъ: кꙋ́ю во́лиши. Канѡ́нъ воскрⷭ҇нъ со і҆рмосо́мъ на  д҃: и҆ бцⷣѣ: на два̀: и҆ ст҃ы̑мъ на и҃: и҆ про́чее  ꙗ҆́коже предписа́сѧ. 


[глⷡ҇а н҃а] Нача́ло ст҃а́гѡ поста̀ ст҃ы́хъ сла́вныхъ  и҆ всехва́льныхъ а҆пⷭ҇лъ.  
Въ не́мже до́лжни є҆смы̀ во всѧ́кой седми́цѣ  сохрани́ти г҃ дни̑, постѧ́щесѧ понедѣ́льникъ, сре́дꙋ и҆  пѧто́къ: и҆ ꙗ҆́сти въ ѳ҃-й ча́съ сꙋхоѧдє́нїѧ, [по  вече́рни.] И҆ въ а҃-й оу҆́бѡ де́нь, сі́есть: въ  понедѣ́льникъ, по па́мѧти всѣ́хъ ст҃ы́хъ, а҆́ще нѣ́сть  пра́зднꙋемагѡ ст҃а́гѡ па́мѧти, пое́мъ А҆ллилꙋ́їа на гла́съ  ѻ҆ктѡ́иха, и҆ трⷪ҇чны гла́са, творѧ́ще и҆ покло́ны по чи́нꙋ  ст҃ы́ѧ м҃-цы. Глаго́лемъ же и҆ каѳі̑смы двѣ̀ ѻ҆бы̑чныѧ,  тре́тїю на вече́рни: та́кожде и҆ часы̀ съ междоча́сїемъ  и҆́хъ, и҆ и҆з̾ѡбрази́тєльнаѧ. 
комм. И҆ ѡ҆ се́мъ все́мъ зрѝ цр҃ко́внагѡ  послѣ́дованїѧ, постѡ́въ же и҆ разрѣше́нїй въ ное́мврїи. 


[глⷡ҇а н҃в] Ѡ҆ ѿпꙋсти́тельныхъ тропарѧ́хъ и҆  кондака́хъ,  
комм. ка́кѡ глаго́лати въ седми̑чныѧ дни̑, кромѣ̀  предпра́зднства и҆ попра́зднства, и҆ вели́кихъ ст҃ы́хъ,  и҆мꙋ́щихъ бдѣ́нїе и҆лѝ полѷеле́й, во ве́сь го́дъ: на  вече́рнѧхъ, и҆ повече́рїѧхъ, и҆ на оу҆́трени на Бг҃ъ гдⷭ҇ь,  и҆ по Бл҃го є҆́сть, и҆ на часѣ́хъ, и҆ на лїтꙋргі́и по  вхо́дѣ. 
Въ недѣ́лю ве́чера, По Ны́нѣ ѿпꙋща́еши, и҆ по  трист҃о́мъ, глаго́лемъ тропа́рь ст҃а́гѡ: Сла́ва, и҆ ны́нѣ,  бг҃оро́диченъ, по гла́сꙋ тропарѧ̀ ѿ ме́ньшихъ. А҆́ще ли  слꙋча́тсѧ (с. ф҃д) два̀ ст҃ы́хъ, и҆ и҆мѣ́ютъ ѻ҆́ба  тропарѝ, и҆ глаго́лемъ пре́жде тропа́рь ст҃а́гѡ пе́рвагѡ.  Сла́ва, дрꙋга́гѡ ст҃а́гѡ: И҆ ны́нѣ, бг҃оро́диченъ ѿ  ме́ньшихъ, по гла́сꙋ дрꙋга́гѡ тропарѧ̀. 
Въ тꙋ́южде недѣ́лю, на повече́рїи, По Досто́йно, и҆ по  трист҃о́мъ, глаго́лемъ тропа́рь хра́ма хрⷭ҇то́ва, и҆лѝ  бцⷣы, пото́мъ днѐ, Нбⷭ҇ныхъ во́инствъ: та́же хра́ма  ст҃а́гѡ: посе́мъ: Бж҃е ѻ҆тє́цъ на́шихъ: и҆ И҆́же во все́мъ  мі́рѣ: Сла́ва: конда́къ, Со ст҃ы́ми оу҆поко́й: И҆ ны́нѣ,  Мл҃твами гдⷭ҇и всѣ́хъ ст҃ы́хъ: [зрѝ] А҆́ще же нѣ́сть  хра́ма хрⷭ҇то́ва, и҆ бцⷣы, глаго́лемъ пре́жде тропа́рь  днѐ, Нбⷭ҇ныхъ во́инствъ: и҆ хра́ма ст҃а́гѡ: посе́мъ, Бж҃е  ѻ҆тє́цъ на́шихъ: и҆ И҆́же во все́мъ мі́рѣ: Сла́ва, Со  ст҃ы́ми оу҆поко́й: И҆ ны́нѣ, Мл҃твами гдⷭ҇и: 
Въ понедѣ́льникъ на оу҆́трени, На Бг҃ъ гдⷭ҇ь,  глаго́лемъ тропа́рь ст҃а́гѡ, два́жды: Сла́ва, и҆ ны́нѣ,  бг҃оро́диченъ, ѿ ме́ньшихъ, по гла́сꙋ тропарѧ̀ ст҃а́гѡ.  [зрѝ] А҆́ще слꙋчи́тсѧ дрꙋгі́й ст҃ы́й и҆мѣ́ѧй тропа́рь, И҆  глаго́лемъ тропа́рь пе́рвагѡ ст҃а́гѡ: два́жды. Сла́ва,  дрꙋга́гѡ ст҃а́гѡ: И҆ ны́нѣ, бг҃оро́диченъ, по гла́сꙋ  дрꙋга́гѡ тропарѧ̀, ѿ ме́ньшихъ. По Бл҃го є҆́сть, тропа́рь  глаго́лемъ, ꙗ҆́коже оу҆каза́сѧ въ недѣ́лю ве́чера. 
На часѣ́хъ глаго́лемъ, Тропа́рь, ст҃а́гѡ. И҆ ны́нѣ,  бг҃оро́диченъ часѡ́въ. По трист҃о́мъ, конда́къ ст҃а́гѡ.  Си́це на всѣ́хъ часѣ́хъ тропарѝ и҆ кондакѝ глаго́лемъ.  [зрѝ] А҆́ще слꙋчи́тсѧ дрꙋгі́й ст҃ы́й и҆мѣ́ѧй тропа́рь и҆  конда́къ: И҆ глаго́лемъ на а҃-мъ часѣ̀ тропа́рь а҃-гѡ  ст҃а́гѡ, Сла́ва, дрꙋга́гѡ ст҃а́гѡ: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ: конда́къ а҃-гѡ ст҃а́гѡ. На г҃-мъ  часѣ̀, тропа́рь глаго́лемъ а҃-гѡ ст҃а́гѡ: Сла́ва, дрꙋга́гѡ  ст҃а́гѡ: И҆ ны́нѣ, (с. ф҃д ѡ҆б.) бг҃оро́диченъ часѡ́въ. По  Ѻ҆́ч҃е на́шъ: конда́къ дрꙋга́гѡ ст҃а́гѡ. Та́кожде и҆ на  про́чихъ часѣ́хъ глаго́лемъ тропарѝ: Кондаки́ же  глаго́лемъ премѣнѧ́юще. [зрѝ] А҆́ще ли дрꙋгі́й ст҃ы́й не  и҆́мать кондака̀, и҆ глаго́лемъ конда́къ по Ѻ҆́ч҃е на́шъ:  є҆ди́нагѡ ст҃а́гѡ на всѣ́хъ часѣ́хъ. 
[зрѝ] На лїтꙋргі́и по вхо́дѣ, Глаго́лемъ тропа́рь  хра́ма хрⷭ҇то́ва, и҆лѝ бцⷣы, и҆ днѐ: Нбⷭ҇ныхъ во́инствъ:  посе́мъ тропа́рь ст҃а́гѡ рѧдова́гѡ. А҆́ще ли бꙋ́детъ дрꙋгі́й  ст҃ы́й и҆мѣ́ѧй тропа́рь, глаго́лемъ тропа́рь и҆ дрꙋга́гѡ  ст҃а́гѡ. Посе́мъ конда́къ хра́ма хрⷭ҇то́ва и҆ днѐ,  А҆рхїстрати́зи бж҃їи: та́же ст҃а́гѡ рѧдова́гѡ. А҆́ще ли  бꙋ́детъ дрꙋгі́й ст҃ы́й и҆мѣ́ѧй конда́къ, глаго́лемъ и҆  дрꙋга́гѡ ст҃а́гѡ: Сла́ва, Со ст҃ы́ми оу҆поко́й: И҆ ны́нѣ,  хра́ма бцⷣы. [зрѝ] А҆́ще ли гдѣ̀ нѣ́сть хра́ма бцⷣы, И҆  ны́нѣ, хра́ма хрⷭ҇то́ва. [зрѝ] А҆ и҆дѣ́же нѣ́сть хра́ма  хрⷭ҇то́ва, и҆ бцⷣы, глаго́лемъ по вхо́дѣ тропарѝ си́це,  пре́жде тропа́рь днѐ: Нбⷭ҇ныхъ во́инствъ: и҆ хра́ма  ст҃а́гѡ. та́же ст҃а́гѡ рѧдова́гѡ, и҆ дрꙋга́гѡ ст҃а́гѡ, а҆́ще  є҆́сть. Та́же конда́къ днѐ, и҆ конда́къ хра́ма ст҃а́гѡ, и҆  ст҃а́гѡ рѧдова́гѡ. Сла́ва, Со ст҃ы́ми оу҆поко́й: И҆ ны́нѣ,  бцⷣы, Предста́тельство хрⷭ҇тїа́нъ: 
А҆ и҆дѣ́же нѣ́сть лїтꙋргі́и, Глаго́лемъ на часѣ́хъ,  по Ѡ҆сла́би, ѡ҆ста́ви, по Ѻ҆́ч҃е на́шъ, конда́къ хра́ма  хрⷭ҇то́ва, и҆ днѐ: та́же ст҃а́гѡ рѧдова́гѡ, и҆ дрꙋга́гѡ  ст҃а́гѡ, а҆́ще є҆́сть: Сла́ва, Со ст҃ы́ми оу҆поко́й: И҆  ны́нѣ, хра́ма бцⷣы. [зрѝ] А҆ и҆дѣ́же нѣ́сть хра́ма  бцⷣы, глаго́лемъ конда́къ днѐ, А҆рхїстрати́зи: и҆ хра́ма  ст҃а́гѡ, и҆ ст҃а́гѡ рѧдова́гѡ, и҆ дрꙋга́гѡ ст҃а́гѡ. Сла́ва,  Со ст҃ы́ми оу҆поко́й: И҆ ны́нѣ, хра́ма хрⷭ҇то́ва. [зрѝ]  А҆ и҆дѣ́же нѣ́сть хра́ма хрⷭ҇то́ва, и҆ бцⷣы, глаго́лемъ,  И҆ ны́нѣ, Предста́тельство хрⷭ҇тїа́нъ: 
(с. ф҃є) 
Въ понедѣ́льникъ ве́чера.  
По Ны́нѣ ѿпꙋща́еши, и҆ по трист҃о́мъ глаго́лемъ  тропа́рь ст҃а́гѡ. Сла́ва, и҆ ны́нѣ, бг҃оро́диченъ по гла́сꙋ  тропарѧ̀ ст҃а́гѡ. [зрѝ] А҆́ще ли слꙋча́тсѧ два̀ ст҃ы́хъ,  и҆мꙋ́ще два̀ тропарѧ̀, и҆ глаго́лемъ пре́жде тропа́рь а҃-гѡ  ст҃а́гѡ. Сла́ва, дрꙋга́гѡ ст҃а́гѡ: И҆ ны́нѣ, бг҃оро́диченъ  ѿ ме́ньшихъ, по гла́сꙋ послѣ́днѧгѡ тропарѧ̀. 
[зрѝ] Въ то́йже понедѣ́льникъ на повече́рїи, По  Досто́йно, и҆ по трист҃о́мъ, глаго́лемъ тропа́рь хра́ма  хрⷭ҇то́ва, и҆лѝ бцⷣы: посе́мъ днѐ: Па́мѧть првⷣнагѡ:  та́же тропа́рь хра́ма ст҃а́гѡ. посе́мъ, Бж҃е ѻ҆тє́цъ  на́шихъ: и҆ И҆́же во все́мъ мі́рѣ: Сла́ва, конда́къ, Со  ст҃ы́ми оу҆поко́й: И҆ ны́нѣ, бг҃оро́диченъ, Мл҃твами  гдⷭ҇и: [зрѝ] А҆ и҆дѣ́же нѣ́сть хра́ма хрⷭ҇то́ва, и҆  бцⷣы, глаго́лемъ пре́жде тропа́рь днѐ, Па́мѧть првⷣнагѡ:  и҆ хра́ма ст҃а́гѡ. посе́мъ, Бж҃е ѻ҆тє́цъ на́шихъ: и҆ И҆́же  во все́мъ мі́рѣ: Сла́ва: конда́къ, Со ст҃ы́ми оу҆поко́й:  И҆ ны́нѣ, Мл҃твами гдⷭ҇и: 
[зрѝ] А҆́ще ли хра́мъ і҆ѡа́нна прⷣте́чи, И҆ хра́ма  прⷣте́чева, всѣ́хъ є҆гѡ̀ пра́здникѡвъ тропаре́й не  глаго́лемъ, зане́же глаго́летсѧ тропа́рь днѐ, є҆мꙋ́же  прⷣте́чи. 
Во вто́рникъ на оу҆́трени, На Бг҃ъ гдⷭ҇ь, тропа́рь  ст҃а́гѡ, два́жды. Сла́ва, и҆ ны́нѣ, бг҃оро́диченъ ѿ  ме́ньшихъ, во гла́съ тропарѧ̀ ст҃а́гѡ. [зрѝ] А҆́ще ли  слꙋчи́тсѧ дрꙋгі́й ст҃ы́й, и҆мѣ́ѧй тропа́рь: И҆ глаго́лемъ  тропа́рь а҃-гѡ ст҃а́гѡ, два́жды. Сла́ва, дрꙋга́гѡ ст҃а́гѡ:  И҆ ны́нѣ, бг҃оро́диченъ ѿ ме́ньшихъ по гла́сꙋ  послѣ́днѧгѡ тропарѧ̀. По Бл҃го є҆́сть, тропа́рь глаго́лемъ  ꙗ҆́коже въ понедѣ́льникъ на вече́рни. 
(с. ф҃є ѡ҆б.) 
На а҃-мъ часѣ̀, Тропа́рь ст҃а́гѡ: И҆ ны́нѣ,  бг҃оро́диченъ часѡ́въ. По трист҃о́мъ конда́къ ст҃а́гѡ.  [зрѝ] А҆́ще ли слꙋчи́тсѧ дрꙋгі́й ст҃ы́й и҆мѣ́ѧй тропа́рь  и҆ конда́къ, и҆ глаго́лемъ тропа́рь а҃-гѡ ст҃а́гѡ. Сла́ва,  дрꙋга́гѡ: И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ: конда́къ а҃-гѡ ст҃а́гѡ. На г҃-мъ часѣ̀, тропа́рь а҃- гѡ ст҃а́гѡ: Сла́ва, дрꙋга́гѡ: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ: конда́къ дрꙋга́гѡ ст҃а́гѡ.  Та́коже и҆ на про́чихъ часѣ́хъ глаго́лемъ тропарѝ:  Кондаки́ же глаго́лемъ премѣнѧ́юще. [зрѝ] А҆́ще ли дрꙋгі́й  ст҃ы́й не и҆́мать кондака̀, и҆ глаго́лемъ конда́къ, по  Ѻ҆́ч҃е на́шъ: є҆ди́нагѡ ст҃а́гѡ на всѣ́хъ часѣ́хъ. 
На лїтꙋргі́и по вхо́дѣ, Глаго́лемъ тропа́рь хра́ма  хрⷭ҇то́ва, и҆лѝ бцⷣы, пото́мъ днѐ: Па́мѧть првⷣнагѡ: и҆  тропа́рь ст҃а́гѡ рѧдова́гѡ, и҆ дрꙋга́гѡ ст҃а́гѡ, а҆́ще  є҆́сть. посе́мъ конда́къ хра́ма хрⷭ҇то́ва, та́же днѐ.  Прⷪ҇ро́че бж҃їй: и҆ конда́къ хра́ма ст҃а́гѡ: и҆ ст҃а́гѡ  рѧдова́гѡ. А҆́ще ли є҆́сть, и҆ дрꙋга́гѡ ст҃а́гѡ конда́къ,  глаго́ли є҆го̀. Сла́ва, Со ст҃ы́ми оу҆поко́й: И҆ ны́нѣ,  хра́ма бцⷣы. [зрѝ] А҆ и҆дѣ́же нѣ́сть хра́ма хрⷭ҇то́ва,  и҆ бцⷣы, глаго́лемъ по вхо́дѣ тропарѝ си́це: пре́жде  тропа́рь днѐ: Па́мѧть првⷣнагѡ: и҆ хра́ма ст҃а́гѡ: та́же  ст҃а́гѡ рѧдова́гѡ, и҆ дрꙋга́гѡ ст҃а́гѡ, а҆́ще є҆́сть. Та́же  конда́къ днѐ, и҆ хра́ма ст҃а́гѡ и҆ ст҃а́гѡ рѧдова́гѡ:  Сла́ва, Со ст҃ы́ми оу҆поко́й: И҆ ны́нѣ, Предста́тельство  хрⷭ҇тїа́нъ: 
А҆ и҆дѣ́же нѣ́сть лїтꙋргі́и, На часѣ́хъ, по Ѡ҆сла́би,  ѡ҆ста́ви: и҆ по Ѻ҆́ч҃е на́шъ: конда́къ хра́ма хрⷭ҇то́ва, и҆  днѐ, та́же ст҃а́гѡ рѧдова́гѡ, и҆ дрꙋга́гѡ ст҃а́гѡ, а҆́ще  є҆́сть. Сла́ва, Со ст҃ы́ми оу҆поко́й: И҆ ны́нѣ, хра́ма  бцⷣы. [зрѝ] А҆ и҆дѣ́же нѣ́сть хра́ма бцⷣы, глаго́лемъ  конда́къ днѐ: Прⷪ҇ро́че бж҃їй и҆ прⷣте́че: и҆ хра́ма  ст҃а́гѡ: та́же, ст҃а́гѡ рѧдова́гѡ: и҆ дрꙋга́гѡ ст҃а́гѡ,  а҆́ще є҆́сть. Сла́ва, Со ст҃ы́ми оу҆поко́й: (с. ф҃ѕ) И҆  ны́нѣ, хра́ма хрⷭ҇то́ва: А҆ и҆дѣ́же нѣ́сть хра́ма  хрⷭ҇то́ва, и҆ бцⷣы, глаго́лемъ: И҆ ны́нѣ, Предста́тельство  хрⷭ҇тїа́нъ: 
Во хра́мѣ же прⷣте́чевѣ: Конда́къ хра́ма є҆гѡ̀ во  вто́рникъ на лїтꙋргі́и, по вхо́дѣ, и҆лѝ на часѣ́хъ, по  Ѡ҆сла́би, ѡ҆ста́ви, не глаго́лемъ: зане́же глаго́летсѧ  конда́къ днѐ прⷣте́чи же. 
Во вто́рникъ ве́чера. 
По ны́нѣ ѿпꙋща́еши, и҆ по трист҃о́мъ, глаго́лемъ  тропа́рь ст҃а́гѡ: Сла́ва, и҆ ны́нѣ, крⷭ҇тобг҃оро́диченъ по  гла́сꙋ. [зрѝ] А҆́ще ли слꙋча́тсѧ два̀ ст҃ы́хъ, и҆мꙋ́ще  тропарѝ: И҆ глаго́лемъ пре́жде тропа́рь, пе́рвагѡ ст҃а́гѡ:  Сла́ва, дрꙋга́гѡ, И҆ ны́нѣ, крⷭ҇тобг҃оро́диченъ. 
На повече́рїи, по Досто́йно и҆ по трист҃о́мъ, Глаго́лемъ  тропа́рь днѐ: Сп҃сѝ гдⷭ҇и лю́ди твоѧ̑: и҆ хра́ма бцⷣы, и҆  хра́ма ст҃а́гѡ. та́же, Бж҃е ѻ҆тє́цъ на́шихъ: и҆ И҆́же во  все́мъ мі́рѣ: Сла́ва, Со ст҃ы́ми оу҆поко́й: И҆ ны́нѣ,  Мл҃твами гдⷭ҇и: Внима́й: хрⷭ҇то́ва бо хра́ма, во вто́рникъ  на повече́рїи, та́кожде и҆ въ четверто́къ на повече́рїи,  тропарѧ̀ и҆ кондака̀ во ве́сь го́дъ не глаго́лемъ, зане́же  глаго́летсѧ тропа́рь днѐ: Сп҃сѝ гдⷭ҇и лю́ди твоѧ̑: и҆  конда́къ: Вознесы́йсѧ на крⷭ҇тъ: 
На оу҆́трени въ сре́дꙋ, На Бг҃ъ гдⷭ҇ь, тропа́рь ст҃а́гѡ  два́жды. Сла́ва, и҆ ны́нѣ, крⷭ҇тобг҃оро́диченъ, по гла́сꙋ  тропарѧ̀ ст҃а́гѡ. [зрѝ]А҆́ще ли слꙋча́тсѧ два̀ ст҃ы́хъ,  и҆мꙋ́ще ѻ҆́ба тропарѝ: И҆ глаго́лемъ. тропа́рь пе́рвагѡ  ст҃а́гѡ, два́жды: (с. ф҃ѕ ѡ҆б.) Сла́ва, дрꙋга́гѡ ст҃а́гѡ: И҆  ны́нѣ, крⷭ҇тобг҃оро́диченъ, по гла́сꙋ послѣ́днѧгѡ тропарѧ̀  ст҃а́гѡ. По Бл҃го є҆́сть: тропа́рь глаго́лемъ ꙗ҆́коже и҆  во вто́рникъ, на вече́рни. На а҃-мъ часѣ̀, тропа́рь  ст҃а́гѡ: И҆ ны́нѣ, бг҃оро́диченъ часѡ́въ. По трист҃о́мъ  конда́къ ст҃а́гѡ. [зрѝ] А҆́ще ли слꙋчи́тсѧ дрꙋгі́й ст҃ы́й  и҆мѣ́ѧй тропа́рь и҆ конда́къ: И҆ глаго́лемъ тропа́рь  пе́рвагѡ ст҃а́гѡ. Сла́ва, дрꙋга́гѡ ст҃а́гѡ: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ: конда́къ а҃-гѡ  ст҃а́гѡ. На г҃-мъ часѣ̀, тропа́рь а҃-гѡ ст҃а́гѡ. Сла́ва,  дрꙋга́гѡ. И҆ ны́нѣ, бг҃оро́диченъ часѡ́въ. По Ѻ҆́ч҃е  на́шъ: конда́къ дрꙋга́гѡ ст҃а́гѡ. Та́кожде и҆ на про́чихъ  часѣ́хъ глаго́лемъ тропарѝ: кондаки́ же глаго́лемъ  премѣнѧ́юще. [зрѝ] А҆́ще ли дрꙋгі́й ст҃ы́й не и҆́мать  кондака̀, И҆ глаго́лемъ конда́къ по Ѻ҆́ч҃е на́шъ:  є҆ди́нагѡ ст҃а́гѡ на всѣ́хъ часѣ́хъ. 
На лїтꙋргі́и по вхо́дѣ, Глаго́лемъ тропа́рь: Сп҃сѝ  гдⷭ҇и лю́ди твоѧ̑: и҆ хра́ма бцⷣы, и҆ хра́ма ст҃а́гѡ. та́же  тропа́рь ст҃а́гѡ рѧдова́гѡ. Посе́мъ конда́къ днѐ:  Вознесы́йсѧ на крⷭ҇тъ: и҆ хра́ма ст҃а́гѡ, и҆ рѧдова́гѡ  ст҃а́гѡ. Сла́ва, Со ст҃ы́ми оу҆поко́й: И҆ ны́нѣ, хра́ма  бцⷣы. [зрѝ] А҆ и҆дѣ́же нѣ́сть хра́ма бцⷣы, то́чїю  є҆ди́нъ хра́мъ хрⷭ҇то́въ: И҆ по тропарѣ̀ глаго́лемъ,  конда́къ хра́ма ст҃а́гѡ, и҆ ст҃а́гѡ рѧдова́гѡ. Сла́ва, Со  ст҃ы́ми оу҆поко́й: И҆ ны́нѣ, хра́ма хрⷭ҇то́ва. [зрѝ] А҆  и҆дѣ́же нѣ́сть хра́ма хрⷭ҇то́ва и҆ бцⷣы, глаго́лемъ: И҆  ны́нѣ, Предста́тельство хрⷭ҇тїа́нъ: 
[зрѝ]комм. Си́це глаго́лемъ тропарѝ и҆ въ  четверто́къ ве́чера къ пѧткꙋ̀ на оу҆́трени, и҆ на лїтꙋргі́и  по вхо́дѣ, ꙗ҆́коже и҆ въ сре́дꙋ. 
А҆ и҆дѣ́же нѣ́сть лїтꙋргі́и, Глаго́лемъ на часѣ́хъ,  по Ѡ҆сла́би, ѡ҆ста́ви: и҆ по Ѻ҆́ч҃е на́шъ: конда́къ  ꙗ҆́коже и҆ на лїтꙋргі́и по вхо́дѣ, конда́къ днѐ:  Вознесы́йсѧ на крⷭ҇тъ: и҆ хра́ма ст҃а́гѡ, и҆ ст҃а́гѡ  рѧдова́гѡ. Сла́ва, Со ст҃ы́ми (с. ф҃з) оу҆поко́й: И҆  ны́нѣ, хра́ма бцⷣы. [зрѝ] А҆ и҆дѣ́же хра́ма нѣ́сть  бцⷣы, И҆ ны́нѣ, Предста́тельство хрⷭ҇тїа́нъ: 
Въ сре́дꙋ ве́чера, По Ны́нѣ ѿпꙋща́еши, и҆ по  трист҃о́мъ тропа́рь ст҃а́гѡ. Сла́ва, и҆ ны́нѣ,  бг҃оро́диченъ ѿ ме́ньшихъ: и҆ про́чее ꙗ҆́коже оу҆каза́сѧ  въ про́чыѧ дни̑ вы́ше. 
[зрѝ] На повече́рїи, по Досто́йно, и҆ по трист҃о́мъ,  Тропа́рь хра́ма хрⷭ҇то́ва, и҆ бцⷣы, и҆ днѐ, и҆ нїкола́а:  Пра́вило вѣ́ры: [зрѝ] А҆́ще ли хра́мъ а҆рха́гг҃ловъ, и҆лѝ  прⷣте́чи, Глаго́лемъ хра́ма є҆гѡ̀ тропа́рь, пре́жде  дневна́гѡ тропарѧ̀, по ни́хъ глаго́лемъ днѐ тропа́рь:  А҆пⷭ҇ли ст҃і́и: и҆ хра́ма ст҃а́гѡ, кромѣ̀ хра́ма а҆пⷭ҇лѡвъ,  хра́мъ бо а҆пⷭ҇лѡвъ коегѡнибꙋ́ди, тропарѧ̀ не глаго́лемъ къ  четверткꙋ̀, занѐ тропа́рь днѐ а҆пⷭ҇льскїй же: пото́мъ  нїкола́а, и҆ ѻ҆бы̑чныѧ тропарѝ: Бж҃е ѻ҆тє́цъ на́шихъ: съ  про́чими. [зрѝ] А҆ и҆дѣ́же нѣ́сть хра́ма хрⷭ҇то́ва и҆  бцⷣы, глаго́лемъ тропа́рь днѐ: А҆пⷭ҇ли ст҃і́и: и҆  нїкола́а, и҆ тропа́рь хра́ма ст҃а́гѡ и҆лѝ ст҃ы́ѧ, кромѣ̀  хра́ма а҆пⷭ҇льскагѡ. посе́мъ, Бж҃е ѻ҆тє́цъ на́шихъ: И҆  И҆́же во все́мъ мі́рѣ: Сла́ва, Со ст҃ы́ми оу҆поко́й: И҆  ны́нѣ, Мл҃твами гдⷭ҇и: 
Въ четверто́къ на оу҆́трени, На Бг҃ъ гдⷭ҇ь, тропа́рь  ст҃а́гѡ два́жды. Сла́ва, и҆ ны́нѣ, бг҃оро́диченъ ѿ  ме́ньшихъ, по гла́сꙋ тропарѧ̀ ст҃а́гѡ. [зрѝ] А҆́ще ли  слꙋчи́тсѧ дрꙋгі́й ст҃ы́й и҆мѣ́ѧй тропа́рь, Глаго́лемъ  тропа́рь пе́рвагѡ ст҃а́гѡ, два́жды. Сла́ва, дрꙋга́гѡ  ст҃а́гѡ. И҆ ны́нѣ, бг҃оро́диченъ, по гла́сꙋ послѣ́днѧгѡ  тропарѧ̀ ст҃а́гѡ ѿ ме́ньшихъ. По Бл҃го є҆́сть, и҆ по  трист҃о́мъ, тропа́рь ст҃а́гѡ: Сла́ва, и҆ ны́нѣ,  бг҃оро́диченъ. А҆́ще ли дрꙋга́гѡ ст҃а́гѡ тропа́рь, и҆  глаго́лемъ тропа́рь пе́рвагѡ ст҃а́гѡ. Сла́ва, дрꙋга́гѡ  ст҃а́гѡ. И҆ ны́нѣ, бг҃оро́диченъ. На часѣ́хъ, глаго́лемъ  тропа́рь ст҃а́гѡ. И҆ ны́нѣ, бг҃оро́диченъ часѡ́въ. По  трист҃о́мъ конда́къ (с. ф҃з ѡ҆б.) ст҃а́гѡ. [зрѝ] А҆́ще ли  слꙋчи́тсѧ дрꙋгі́й ст҃ы́й, и҆мѣ́ѧй тропа́рь и҆ конда́къ: И҆  глаго́ли н҃-мъ тропарѝ и҆ кондакѝ, ꙗ҆́коже предписа́сѧ во  вто́рникъ, на часѣ́хъ. 
По вхо́дѣ на лїтꙋргі́и, Тропа́рь хра́ма хрⷭ҇то́ва и҆  бцⷣы, и҆ днѐ: А҆пⷭ҇ли ст҃і́и: и҆ нїкола́а. посе́мъ  тропа́рь хра́ма ст҃а́гѡ, кромѣ̀ а҆пⷭ҇льскагѡ, пото́мъ  ст҃а́гѡ рѧдова́гѡ. А҆́ще є҆́сть дрꙋгі́й ст҃ы́й, и҆мѣ́ѧй  тропа́рь, глаго́ли є҆го̀. Посе́мъ конда́къ хра́ма  хрⷭ҇то́ва, и҆ днѐ, и҆ хра́ма ст҃а́гѡ рѧдова́гѡ, и҆ дрꙋга́гѡ  ст҃а́гѡ, а҆́ще є҆́сть. Сла́ва, Со ст҃ы́ми оу҆поко́й: И҆  ны́нѣ, хра́ма бцⷣы. [зрѝ] А҆́ще хра́мъ хрⷭ҇то́въ, И҆  ны́нѣ: конда́къ хра́ма хрⷭ҇то́ва. А҆ по́слѣ тропаре́й въ  нача́лѣ кондакѝ днѐ, и҆ хра́ма, и҆ ст҃а́гѡ рѧдова́гѡ.  Сла́ва, Со ст҃ы́ми оу҆поко́й: И҆ ны́нѣ, хра́ма хрⷭ҇то́ва.  [зрѝ] А҆ и҆дѣ́же нѣ́сть хра́ма хрⷭ҇то́ва, и҆ бцⷣы,  глаго́лемъ по вхо́дѣ тропарѝ, пре́жде тропа́рь днѐ, и҆  тропа́рь хра́ма ст҃а́гѡ, кромѣ̀ а҆пⷭ҇лѡвъ: посе́мъ тропа́рь  ст҃а́гѡ рѧдова́гѡ, и҆ дрꙋга́гѡ ст҃а́гѡ, а҆́ще є҆́сть.  посе́мъ конда́къ днѐ, и҆ ст҃а́гѡ рѧдова́гѡ. Сла́ва, Со  ст҃ы́ми оу҆поко́й: И҆ ны́нѣ, Предста́тельство хрⷭ҇тїа́нъ: 
А҆ и҆дѣ́же нѣ́сть лїтꙋргі́и. На часѣ́хъ, по Ѡ҆сла́би,  ѡ҆ста́ви: и҆ по Ѻ҆́ч҃е на́шъ: кондакѝ, ꙗ҆́кѡ предписа́сѧ  во вто́рникъ на часѣ́хъ, во все́мъ подо́бнѣ, та́мѡ  прⷣте́чи, здѣ́ же а҆пⷭ҇лѡвъ и҆ нїкола́а. 
Въ четверто́къ же. 
Ве́черъ и҆ оу҆́трѡ, и҆ на лїтꙋргі́и, тропарѝ  глаго́лемъ, ꙗ҆́коже пред̾из̾ѧви́сѧ во вто́рникъ къ  средѣ̀, ве́черъ, и҆ оу҆́трѡ. 
(с. ф҃и) 
Въ пѧто́къ ве́чера къ сꙋббѡ́тѣ.  
По Ны́нѣ ѿпꙋща́еши: и҆ по трист҃о́мъ, тропарѝ  глаго́лемъ си́це: Тропа́рь ст҃а́гѡ. Сла́ва, и҆ ны́нѣ,  бг҃оро́диченъ воскрⷭ҇нъ, настоѧ́щагѡ гла́са. А҆́ще же  тропа́рь дрꙋга́гѡ ст҃а́гѡ, глаго́ли пре́жде тропа́рь  пе́рвагѡ ст҃а́гѡ: Сла́ва, дрꙋга́гѡ ст҃а́гѡ: И҆ ны́нѣ,  бг҃оро́диченъ пе́рвый настоѧ́щагѡ гла́са. 
На повече́рїи, по Досто́йно, и҆ по трист҃о́мъ тропа́рь  хра́ма хрⷭ҇то́ва, и҆ бцⷣы: та́же днѐ: А҆пⷭ҇ли, мч҃нцы и҆  прⷪ҇ро́цы: Сла́ва, Со ст҃ы́ми оу҆поко́й: И҆ ны́нѣ, Ꙗ҆́кѡ  нача́тки: [зрѝ] А҆́ще ли и҆ во хрⷭ҇то́вѣ хра́мѣ, и҆  бцⷣы, си́мъ кондако́мъ покрыва́й: Хра́ма же ст҃а́гѡ  тропа́рь не глаго́летсѧ во ве́сь го́дъ, занѐ въ дневно́мъ  тропарѣ̀ всѝ ст҃і́и и҆менова́ни сꙋ́ть. [зрѝ] А҆ и҆дѣ́же  нѣ́сть хра́ма хрⷭ҇то́ва и҆ бцⷣы, и҆ глаго́лемъ тропарѝ въ  пѧто́къ на повече́рїи си́це: пре́жде тропа́рь днѐ: А҆пⷭ҇ли,  мч҃нцы: та́же, Помѧнѝ гдⷭ҇и, ꙗ҆́кѡ бл҃гъ: Сла́ва, Со  ст҃ы́ми оу҆поко́й: И҆ ны́нѣ, Ꙗ҆́кѡ нача́тки: 
А҆́ще въ сꙋббѡ́тꙋ слꙋчи́тсѧ ст҃а́гѡ и҆мꙋ́щагѡ тропа́рь,  И҆ въ пѧто́къ на повече́рїи тропарѧ̀ за оу҆поко́й: Помѧнѝ  гдⷭ҇и не глаго́лемъ. Та́кожде и҆ въ сꙋббѡ́тꙋ на лїтꙋргі́и по  вхо́дѣ не глаго́лемъ, но глаго́лемъ є҆го̀, є҆гда̀ нѣ́сть  ст҃о́мꙋ тропарѧ̀, и҆ пое́тсѧ въ сꙋббѡ́тꙋ А҆ллилꙋ́їа. 
На оу҆́трени на Бг҃ъ гдⷭ҇ь, Тропа́рь ст҃а́гѡ, два́жды:  Сла́ва, и҆ ны́нѣ, бг҃оро́диченъ воскрⷭ҇нъ, по гла́сꙋ  тропарѧ̀ ст҃а́гѡ, а҆ не настоѧ́щагѡ гла́са: настоѧ́щагѡ же  гла́са глаго́летсѧ бг҃оро́диченъ, по а҃-й каѳі́смѣ, по а҃- мъ сѣда́льнѣ. [зрѝ] А҆́ще ли дрꙋгі́й ст҃ы́й и҆мѣ́ѧй  тропа́рь слꙋчи́тсѧ въ сꙋббѡ́тꙋ, (с. ф҃и ѡ҆б.) тогда̀  глаго́лемъ пре́жде тропа́рь а҃-гѡ ст҃а́гѡ, два́жды. Сла́ва,  дрꙋга́гѡ ст҃а́гѡ: И҆ ны́нѣ, бг҃оро́диченъ воскрⷭ҇нъ по  гла́сꙋ дрꙋга́гѡ тропарѧ̀. По Бл҃го є҆́сть, глаго́лемъ  тропа́рь ст҃а́гѡ. Сла́ва, и҆ ны́нѣ, бг҃оро́диченъ ѿ  ме́ньшихъ, пи́санъ въ сꙋббѡ́тꙋ въ коне́цъ оу҆́трени  настоѧ́щагѡ гла́са. 
комм. А҆́ще слꙋчи́тсѧ вели́кагѡ ст҃а́гѡ въ сꙋббѡ́тꙋ,  и҆мꙋ́щагѡ бдѣ́нїе, и҆лѝ полѷеле́й. 
И҆ въ пѧто́къ на вече́рни, и҆ въ сꙋббѡ́тꙋ на оу҆́трени,  на Бг҃ъ гдⷭ҇ь, и҆ по славосло́вїи, глаго́лемъ по тропарѣ̀  ст҃а́гѡ, бг҃оро́диченъ воскрⷭ҇нъ настоѧ́щагѡ гла́са. 
На лїтꙋргі́и по вхо́дѣ, Тропа́рь хра́ма хрⷭ҇то́ва, и҆  бцⷣы, та́же днѐ: А҆пⷭ҇ли, мч҃нцы и҆ прⷪ҇ро́цы: и҆ Помѧнѝ  гдⷭ҇и, ꙗ҆́кѡ бл҃гъ: А҆́ще же ст҃ы́й рѧдовы́й и҆́мать  тропа́рь, и҆ Помѧнѝ гдⷭ҇и, не глаго́лемъ, но глаго́лемъ  тропа́рь ст҃а́гѡ, посе́мъ конда́къ ст҃а́гѡ рѧдова́гѡ.  Сла́ва, Со ст҃ы́ми оу҆поко́й: И҆ ны́нѣ, [зрѝ] Ꙗ҆́кѡ  нача́тки є҆стества̀: [зрѝ] А҆ и҆дѣ́же нѣ́сть хра́ма  хрⷭ҇то́ва и҆ бцⷣы, и҆ глаго́лемъ тропарѝ си́це: пре́жде  тропа́рь днѐ: А҆пⷭ҇ли, мч҃нцы и҆ прⷪ҇ро́цы: та́же тропа́рь  и҆ конда́къ ст҃а́гѡ, а҆́ще є҆́сть. а҆́ще ли дрꙋгі́й ст҃ы́й,  глаго́ли тропа́рь и҆ конда́къ є҆гѡ̀: Сла́ва, Со ст҃ы́ми  оу҆поко́й: И҆ ны́нѣ, Ꙗ҆́кѡ нача́тки: 
Вѣ́домо бꙋ́ди и҆ ѡ҆ се́мъ: А҆́ще въ понедѣ́льникъ,  и҆лѝ вто́рникъ, и҆лѝ въ сре́дꙋ, и҆лѝ четверто́къ, и҆лѝ  пѧто́къ, и҆ въ сꙋббѡ́тꙋ, не пое́тсѧ ѻ҆ктѡ́ихъ, тогда̀  тропарѧ̀ и҆ кондака̀ днѐ, на повече́рїи и҆ на лїтꙋргі́и по  вхо́дѣ не глаго́лемъ: глаго́лемъ же тропа́рь и҆ конда́къ  ст҃а́гѡ, є҆мꙋ́же пое́тсѧ слꙋ́жба. 
А҆́ще ли ко́емꙋ ст҃о́мꙋ на оу҆́трени пое́тсѧ  славосло́вїе, И҆ на лїтꙋргі́и по вхо́дѣ, кондака̀, Со  ст҃ы́ми оу҆поко́й: не (с. ф҃ѳ) глаго́лемъ: но глаго́лемъ на  Сла́ва: конда́къ ст҃а́гѡ рѧдова́гѡ, И҆ ны́нѣ: конда́къ  хра́ма хрⷭ҇то́ва, и҆лѝ бцⷣы. А҆́ще ли нѣ́сть хра́ма  хрⷭ҇то́ва и҆ бцⷣы, И҆ ны́нѣ, Предста́тельство хрⷭ҇тїа́нъ: 
Въ сꙋббѡ́тꙋ ве́чера къ недѣ́ли.  
По Ны́нѣ ѿпꙋща́еши, и҆ по трист҃о́мъ, тропа́рь  воскрⷭ҇нъ гла́са: Сла́ва, ст҃а́гѡ: И҆ ны́нѣ, бг҃оро́диченъ  воскрⷭ҇нъ, по гла́сꙋ тропарѧ̀ ст҃а́гѡ: А҆́ще ли нѣ́сть  тропарѧ̀ ст҃о́мꙋ, глаго́ли тропа́рь воскрⷭ҇нъ. Сла́ва, и҆  ны́нѣ, бг҃оро́диченъ є҆гѡ̀. [зрѝ] А҆́ще ли два̀ ст҃ы́хъ  съ тропарѝ, И҆ глаго́лемъ тропа́рь воскрⷭ҇нъ: Сла́ва,  ст҃а́гѡ: И҆ ны́нѣ, бг҃оро́диченъ воскрⷭ҇нъ по гла́сꙋ  тропарѧ̀: дрꙋга́гѡ же ст҃а́гѡ тропа́рь не глаго́летсѧ:  поне́же на вече́рни д҃ тропарѧ̀ не глаго́лютсѧ. На  повече́рїи глаго́лемъ конда́къ воскрⷭ҇нъ. 
Въ недѣ́лю на оу҆́трени на Бг҃ъ гдⷭ҇ь. Тропа́рь  воскрⷭ҇нъ, два́жды: Сла́ва, ст҃а́гѡ: И҆ ны́нѣ,  бг҃оро́диченъ воскрⷭ҇нъ, по гла́сꙋ тропарѧ̀ ст҃а́гѡ. а҃  бг҃оро́диченъ настоѧ́щагѡ гла́са глаго́ли по тропарѣ̀  воскрⷭ҇номъ на Сла́ва, и҆ ны́нѣ, по а҃-мъ сѣда́льнѣ:  рѧдова́гѡ же бг҃оро́дична не глаго́лемъ. [зрѝ] А҆́ще ли  слꙋчи́тсѧ въ недѣ́лю дрꙋгі́й ст҃ы́й и҆мѣ́ѧй тропа́рь:  Глаго́лемъ на Бг҃ъ гдⷭ҇ь, тропа́рь воскрⷭ҇нъ є҆ди́ножды, и҆  ст҃а́гѡ пе́рвагѡ є҆ди́ножды. Сла́ва, дрꙋга́гѡ ст҃а́гѡ. И҆  ны́нѣ, бг҃оро́диченъ воскрⷭ҇нъ, по гла́сꙋ послѣ́днѧгѡ  тропарѧ̀. [А҆́ще же въ недѣ́лю тропарѧ̀ ст҃о́мꙋ не бꙋ́детъ,  тогда̀ глаго́лемъ на оу҆́трени, на Бг҃ъ гдⷭ҇ь, тропа́рь  воскрⷭ҇нъ (с. ф҃ѳ ѡ҆б.) гла́са, два́жды: Сла́ва, и҆ ны́нѣ,  бг҃оро́диченъ є҆гѡ̀. По а҃-мъ же сѣда́льнѣ глаго́лемъ  бг҃оро́диченъ рѧдовы́й. По славосло́вїи тропа́рь воскрⷭ҇нъ  є҆ди́нъ.] На часѣ́хъ, тропа́рь воскрⷭ҇нъ: Сла́ва, ст҃а́гѡ:  И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ  воскрⷭ҇нъ. 
На лїтꙋргі́и по вхо́дѣ, Глаго́лемъ тропа́рь воскрⷭ҇нъ,  и҆ хра́ма бцⷣы, и҆ хра́ма ст҃а́гѡ, и҆ ст҃а́гѡ рѧдова́гѡ,  глаго́лемъ же и҆ дрꙋгі́й тропа́рь, а҆́ще є҆́сть. Та́же  конда́къ воскрⷭ҇нъ, и҆ хра́ма ст҃а́гѡ. Сла́ва, ст҃а́гѡ  рѧдова́гѡ: И҆ ны́нѣ, хра́ма бцⷣы. А҆́ще ли дрꙋгі́й ст҃ы́й  и҆мѣ́ѧй конда́къ, Сла́ва, конда́къ дрꙋга́гѡ ст҃а́гѡ: И҆  ны́нѣ, хра́ма бцⷣы. А҆ и҆дѣ́же нѣ́сть хра́ма бцⷣы, а҆  хра́мъ хрⷭ҇то́въ: И҆ ны́нѣ, конда́къ воскрⷭ҇нъ. А҆ и҆дѣ́же  нѣ́сть хра́ма хрⷭ҇то́ва и҆ бцⷣы, И҆ ны́нѣ, конда́къ:  Предста́тельство хрⷭ҇тїа́нъ: 
Вѣ́домо же бꙋ́ди и҆ ѡ҆ се́мъ.  
А҆́ще слꙋчи́тсѧ когда̀ въ седми̑чныѧ дни̑, кромѣ̀  сꙋббѡ́ты и҆ недѣ́ли ст҃а́гѡ, є҆мꙋ́же вхо́дъ, и҆лѝ  славосло́вїе, и҆лѝ полѷеле́й, и҆лѝ бдѣ́нїе: тогда̀  глаго́лемъ на вече́рни и҆ на оу҆́трени, и҆ на часѣ́хъ,  тропа́рь и҆ конда́къ, ꙗ҆́коже пре́жде оу҆каза́сѧ. то́чїю  на вече́рни по трист҃о́мъ послѣ́днемъ: и҆ на оу҆́трени, на  Бг҃ъ гдⷭ҇ь, и҆ по славосло́вїи: по тропарѣ̀ глаго́лемъ  бг҃оро́диченъ воскрⷭ҇нъ, по гла́сꙋ тропарѧ̀ ст҃а́гѡ. А҆ на  повече́рїи по Досто́йно и҆ по трист҃о́мъ, конда́къ ст҃а́гѡ.  А҆ бг҃оро́дична ѿ ме́ньшихъ, та́кожде и҆  крⷭ҇тобг҃оро́дична въ сре́дꙋ и҆ пѧто́къ по тропарѣ̀, въ  ты̑ѧ пра́здники (с. ф҃і) не глаго́лемъ. А҆ по вхо́дѣ на  лїтꙋргі́и глаго́лемъ та́кожде тропа́рь и҆ конда́къ, ꙗ҆́коже  пре́жде ꙗ҆вле́но є҆́сть: то́чїю въ сїѧ̑ дни̑, днѐ  тропарѧ̀ и҆ кондака̀, Со ст҃ы́ми оу҆поко́й, не глаго́лемъ. 
[зрѝ] А҆́ще ли слꙋчи́тсѧ въ сꙋббѡ́тꙋ ко́егѡ ст҃а́гѡ,  є҆мꙋ́же славосло́вїе, и҆лѝ вхо́дъ кромѣ̀ полѷеле́а:  
Въ пѧто́къ ве́чера, по Ны́нѣ ѿпꙋща́еши, и҆ по  трист҃о́мъ тропа́рь ст҃а́гѡ: Сла́ва, и҆ ны́нѣ,  бг҃оро́диченъ воскрⷭ҇нъ настоѧ́щагѡ гла́са. На повече́рїи,  конда́къ ст҃а́гѡ. 
На оу҆́трени, на Бг҃ъ гдⷭ҇ь, Тропа́рь ст҃а́гѡ, два́жды.  Сла́ва, и҆ ны́нѣ, бг҃оро́диченъ воскрⷭ҇нъ. По славосло́вїи,  глаго́лемъ тропа́рь ст҃а́гѡ: Сла́ва, и҆ ны́нѣ,  бг҃оро́диченъ настоѧ́щагѡ гла́са. На часѣ́хъ же тропа́рь  и҆ конда́къ глаго́лемъ, ꙗ҆́коже вы́ше оу҆каза́сѧ. 
На лїтꙋргі́и же, по вхо́дѣ глаго́лемъ тропарѝ си́це:  Пре́жде тропа́рь хра́ма хрⷭ҇то́ва, и҆лѝ бцⷣы, и҆ ст҃а́гѡ  рѧдова́гѡ, та́же конда́къ хра́ма хрⷭ҇то́ва. Сла́ва, конда́къ  ст҃а́гѡ: И҆ ны́нѣ, хра́ма бцⷣы. [зрѝ] А҆ и҆дѣ́же хра́мъ  хрⷭ҇то́въ, а҆ бцⷣы нѣ́сть: И҆ ны́нѣ, конда́къ хра́ма,  хрⷭ҇то́ва. А҆ и҆дѣ́же хра́ма хрⷭ҇то́ва, и҆ бцⷣы нѣ́сть:  И҆ ны́нѣ, Предста́тельство хрⷭ҇тїа́нъ: 
(с. ф҃і ѡ҆б.) 
А҆́ще ли слꙋчи́тсѧ въ сꙋббѡ́тꙋ ко́егѡ вели́кагѡ  ст҃а́гѡ, и҆мꙋ́щагѡ полѷеле́й.  
Въ пѧто́къ на вече́рни, по трист҃о́мъ послѣ́днемъ,  тропа́рь ст҃а́гѡ: Сла́ва, и҆ ны́нѣ, бг҃оро́диченъ воскрⷭ҇нъ  гла́са. На повече́рїи, по Досто́йно и҆ по трист҃о́мъ,  конда́къ ст҃а́гѡ є҆ди́нъ. 
На оу҆́трени въ сꙋббѡ́тꙋ, На Бг҃ъ гдⷭ҇ь, тропа́рь  ст҃а́гѡ два́жды: Сла́ва, и҆ ны́нѣ, бг҃оро́диченъ  настоѧ́щагѡ гла́са. По славосло́вїи тропа́рь ст҃а́гѡ  є҆ди́ножды. Сла́ва, и҆ ны́нѣ, бг҃оро́диченъ настоѧ́щагѡ  гла́са. На часѣ́хъ, тропа́рь и҆ конда́къ ст҃а́гѡ. 
На лїтꙋргі́и. По вхо́дѣ тропа́рь хра́ма хрⷭ҇то́ва,  и҆лѝ бцⷣы, и҆ ст҃а́гѡ пра́зднꙋемагѡ. Посе́мъ конда́къ  хра́ма хрⷭ҇то́ва: Сла́ва, конда́къ ст҃а́гѡ пра́зднꙋемагѡ: И҆  ны́нѣ, хра́ма бцⷣы. А҆ и҆дѣ́же хра́мъ хрⷭ҇то́въ, а҆ бцⷣы  хра́ма нѣ́сть: И҆ ны́нѣ, глаго́лемъ конда́къ хра́ма  хрⷭ҇то́ва. А҆ и҆дѣ́же хра́ма хрⷭ҇то́ва и҆ бцⷣы нѣ́сть,  глаго́лемъ тропа́рь хра́ма ст҃а́гѡ, и҆лѝ ст҃ы́ѧ, и҆ ст҃а́гѡ  пра́зднꙋемагѡ, та́же конда́къ хра́ма ст҃а́гѡ, и҆лѝ ст҃ы́ѧ:  Сла́ва, рѧдова́гѡ ст҃а́гѡ, И҆ ны́нѣ: Предста́тельство  хрⷭ҇тїа́нъ: Дне́ же тропарѧ̀ и҆ кондака̀ не глаго́лемъ,  поне́же тогда̀ ѻ҆ктѡ́ихъ не пое́тсѧ. 
[зрѝ]комм. А҆́ще же бдѣ́ннагѡ ст҃а́гѡ слꙋ́жба  пѣ́та была̀ въ сꙋббѡ́тꙋ, 
Тогда̀ тропарѝ по вхо́дѣ глаго́лемъ си́це: пре́жде  тропа́рь хра́ма хрⷭ҇то́ва, и҆лѝ бцⷣы, и҆ ст҃а́гѡ  бдѣ́ннагѡ. посе́мъ конда́къ хра́ма хрⷭ҇то́ва: Сла́ва,  ст҃а́гѡ бдѣ́ннагѡ: И҆ ны́нѣ, хра́ма бцⷣы. А҆́ще же хра́ма  хрⷭ҇то́ва и҆ бцⷣы (с. фа҃і) нѣ́сть, Глаго́лемъ пре́жде  тропа́рь бдѣ́ннагѡ ст҃а́гѡ: Сла́ва, конда́къ є҆гѡ̀, И҆  ны́нѣ: Предста́тельство хрїстїа́нъ: А҆ и҆дѣ́же хра́мъ  хрⷭ҇то́въ, а҆ бцⷣы хра́ма нѣ́сть: И҆ ны́нѣ, глаго́лемъ  конда́къ хра́ма. Хра́ма же ст҃а́гѡ на лїтꙋргі́и по вхо́дѣ,  є҆гда̀ бдѣ́нїе ст҃а́гѡ быва́етъ, тропарѧ̀ и҆ кондака̀ не  глаго́лемъ никогда̀. 
[зрѝ] Та́кожде глаго́лемъ, тропарѝ и҆ кондакѝ на  лїтꙋргі́и по вхо́дѣ, и҆ во и҆ны̑ѧ седми̑чныѧ дни̑ и҆ въ  недѣ́лю, є҆гда̀ бдѣ́нїе быва́етъ ст҃а́гѡ. 
[зрѝ] Вѣ́домо же бꙋ́ди и҆ ѡ҆ се́мъ, а҆́ще слꙋчи́тсѧ  въ недѣ́лю ст҃а́гѡ, є҆мꙋ́же быва́етъ бдѣ́нїе, и҆лѝ  полѷеле́й, и҆лѝ ст҃а́гѡ, є҆мꙋ́же слꙋ́жба пое́тсѧ на ѕ҃,  кромѣ̀ полѷеле́а.  
И҆ ѡ҆ тѣ́хъ слꙋ́жбахъ, и҆ ѡ҆ тропарѧ́хъ и҆ ѡ҆  кондака́хъ писа́сѧ оу҆ка́зъ напредѝ кни́ги сеѧ̀, во  главѣ̀ д҃, є҃ и҆ ѕ҃-й. 
комм. А҆́ще ли слꙋчи́тсѧ ст҃а́гѡ. ко́егѡ въ  недѣ́лю, є҆мꙋ́же вхо́дъ быва́етъ, и҆лѝ славосло́вїе. 
Въ сꙋббѡ́тꙋ на повече́рїи, по Досто́йно, и҆ по  трист҃о́мъ, глаго́лемъ конда́къ ст҃а́гѡ є҆ди́нъ, а҆  тропа́рь на вече́рни, и҆ на оу҆́трени, и҆ на часѣ́хъ, и҆  на лїтꙋргі́и по вхо́дѣ, глаго́лемъ ꙗ҆́коже оу҆каза́сѧ въ  воскрⷭ҇ной слꙋ́жбѣ, съ полѷеле́емъ ст҃а́гѡ, є҆гда̀  слꙋчи́тсѧ въ недѣ́лю. 
(с. фа҃і ѡ҆б.) 
Подоба́етъ вѣ́дати и҆ ѡ҆ се́мъ, ка́кѡ глаго́лютсѧ  тропарѝ и҆ кондакѝ по всѧ̑ дни̑, въ предпра́зднствахъ и҆  попра́зднствахъ хрⷭ҇то́выхъ, и҆ бг҃оро́дичныхъ пра́здникѡвъ  кромѣ̀ недѣ́ли.  
На вече́рни, по Ны́нѣ ѿпꙋща́еши, и҆ по трист҃о́мъ,  тропа́рь ст҃а́гѡ, а҆́ще є҆́сть: Сла́ва, и҆ ны́нѣ,  пра́здника. А҆́ще ли слꙋчи́тсѧ бы́ти два̀ ст҃ы́хъ: И҆  глаго́лемъ по трист҃о́мъ, тропа́рь пе́рвагѡ ст҃а́гѡ: Сла́ва,  дрꙋга́гѡ: И҆ ны́нѣ, пра́здника. А҆́ще ли нѣ́сть ст҃о́мꙋ  тропарѧ̀, тогда̀ глаго́лемъ є҆ди́нъ тропа́рь пра́здника. На  повече́рїи, по Досто́йно, и҆ по трист҃о́мъ, конда́къ  пра́здника. 
На оу҆́трени, на Бг҃ъ гдⷭ҇ь: Тропа́рь пра́здника,  два́жды: Сла́ва, ст҃а́гѡ: И҆ ны́нѣ, пра́здника: А҆́ще ли  два̀ ст҃ы́хъ, и҆ кі́йждо и҆́хъ и҆́мать тропа́рь, тогда̀  тропа́рь пра́здника, є҆ди́ножды: и҆ ст҃а́гѡ пе́рвагѡ,  є҆ди́ножды: Сла́ва, дрꙋга́гѡ ст҃а́гѡ: И҆ ны́нѣ пра́здника.  По Бла́го є҆́сть, и҆ по трист҃о́мъ, тропа́рь, ꙗ҆́коже на  вече́рни. А҆́ще ли два̀ ст҃ы́хъ, глаго́лемъ та́кожде  ꙗ҆́коже на вече́рни. 
На часѣ́хъ Глаго́лемъ въ нача́лѣ тропа́рь пра́здника:  Сла́ва, ст҃а́гѡ: И҆ ны́нѣ, бг҃оро́диченъ часѡ́въ: По  Ѻ҆́ч҃е на́шъ, конда́къ пра́здника: глаго́лемъ непремѣ́ннѡ  на всѣ́хъ часѣ́хъ. А҆́ще ли слꙋча́тсѧ два̀ ст҃ы́хъ: И҆  тропарѝ и҆́хъ премѣнѧ́юще глаго́лемъ. А҆́ще ли нѣ́сть  ст҃о́мꙋ тропарѧ̀, глаго́лемъ на часѣ́хъ тропа́рь и҆  конда́къ пра́здника. 
На лїтꙋргі́и по вхо́дѣ, Глаго́лемъ тропа́рь пра́здника,  и҆ хра́ма бцⷣы: и҆лѝ хра́ма ст҃а́гѡ. и҆ ст҃а́гѡ рѧдова́гѡ.  та́же (с. фв҃і) конда́къ хра́ма бцⷣы. Сла́ва, ст҃а́гѡ  рѧдова́гѡ. И҆ ны́нѣ, пра́здника. хрⷭ҇то́ва же хра́ма  тропарѧ̀ и҆ кондака̀ не глаго́лемъ. 
А҆́ще ли предпра́зднство, и҆лѝ попра́зднство бцⷣы. И҆  по вхо́дѣ глаго́лемъ пре́жде тропа́рь хра́ма хрⷭ҇то́ва, и҆  пра́здника, и҆ ст҃а́гѡ рѧдова́гѡ, а҆́ще є҆́сть: а҆́ще и҆  дрꙋгі́й ст҃ы́й и҆мѣ́ѧй тропа́рь, глаго́лемъ є҆го̀. Та́же  конда́къ хра́ма хрⷭ҇то́ва: Сла́ва, ст҃а́гѡ: И҆ ны́нѣ,  пра́здника бцⷣы. А҆ бцⷣы хра́ма, тропарѧ̀ и҆ кондака̀ не  глаго́лемъ. 
комм. Въ предпра̑зднства всѣ́хъ пра́здникѡвъ  хрⷭ҇то́выхъ и҆ бцⷣыныхъ. 
На вече́рни, и҆ на оу҆́трени, и҆ на часѣ́хъ, и҆ на  лїтꙋргі́и, по вхо́дѣ, во все́й цр҃ко́вной слꙋ́жбѣ,  глаго́лемъ тропа́рь и҆ конда́къ предпра́зднства, и҆ ст҃а́гѡ  рѧдова́гѡ, ꙗ҆́коже въ попра́зднствахъ влⷣчнихъ и҆  бг҃оро́дичныхъ пра́здникѡвъ. Дне́ же не глаго́летсѧ, занѐ  ѻ҆ктѡ́ихъ не пое́тсѧ. 
А҆́ще ли слꙋчи́тсѧ предпра́зднство, и҆лѝ  попра́зднство въ седми̑чныѧ дни̑, кромѣ̀ недѣ́ли съ  полѷеле́йнымъ ст҃ы́мъ, и҆лѝ є҆мꙋ́же и҆ бдѣ́нїе быва́етъ.   
По Ны́нѣ ѿпꙋща́еши, и҆ по трист҃о́мъ, тропа́рь  ст҃а́гѡ: Сла́ва, и҆ ны́нѣ, пра́здника. На повече́рїи,  конда́къ ст҃а́гѡ: Сла́ва, и҆ ны́нѣ, пра́здника. 
(с. фв҃і ѡ҆б.) 
На оу҆́трени на Бг҃ъ гдⷭ҇ь: Тропа́рь пра́здника,  два́жды: Сла́ва, ст҃а́гѡ: И҆ ны́нѣ, пра́здника. По  славосло́вїи и҆ по трист҃о́мъ, тропа́рь ст҃а́гѡ: Сла́ва, и҆  ны́нѣ, пра́здника. На часѣ́хъ, тропа́рь пра́здника:  Сла́ва, ст҃а́гѡ: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ: конда́къ пра́здника, и҆ ст҃а́гѡ, премѣнѧ́юще  глаго́лемъ. 
На лїтꙋргі́и по вхо́дѣ. Тропа́рь пра́здника, а҆́ще  гдⷭ҇ьскїй: и҆ хра́ма бцⷣы, и҆ ст҃а́гѡ рѧдова́гѡ: Та́же,  конда́къ хра́ма бцⷣы. Сла́ва, конда́къ ст҃а́гѡ. И҆ ны́нѣ,  пра́здника. А҆ и҆дѣ́же нѣ́сть хра́ма бцⷣы, И҆ ны́нѣ,  конда́къ пра́здника. 
комм. А҆́ще ли предпра́зднство и҆лѝ попра́зднство  бг҃оро́дицына пра́здника. 
И҆ глаго́лемъ тропа́рь пре́жде хра́ма хрⷭ҇то́ва, та́же  пра́здника, и҆ ст҃а́гѡ рѧдова́гѡ: Посе́мъ конда́къ хра́ма  хрⷭ҇то́ва: Сла́ва, ст҃а́гѡ: И҆ ны́нѣ, пра́здника. Дне́ же  тропарѧ̀ и҆ кондака̀ не глаго́лемъ. 
А҆́ще ли слꙋчи́тсѧ въ недѣ́лю предпра́зднство, и҆лѝ  попра́зднство, и҆ вели́кагѡ ст҃а́гѡ.  
Въ сꙋббѡ́тꙋ ве́чера, по Ны́нѣ ѿпꙋща́еши, и҆ по  трист҃о́мъ, тропа́рь воскрⷭ҇нъ: Сла́ва, ст҃а́гѡ. И҆ ны́нѣ,  пра́здника. На повече́рїи, по трист҃о́мъ, конда́къ ст҃а́гѡ.  Сла́ва, и҆ ны́нѣ, пра́здника. 
На оу҆́трени, на Бг҃ъ гдⷭ҇ь: Тропа́рь воскрⷭ҇нъ,  два́жды: Сла́ва, ст҃а́гѡ: И҆ ны́нѣ, пра́здника. По  славосло́вїи тропа́рь воскрⷭ҇нъ. На часѣ́хъ, тропа́рь  пре́жде воскрⷭ҇нъ, (с. фг҃і) пра́здника же и҆ ст҃а́гѡ,  премѣнѧ́юще глаго́лемъ, та́кожде и҆ конда́къ. 
На лїтꙋргі́и по вхо́дѣ, тропа́рь пре́жде воскрⷭ҇нъ, и҆  пра́здника. и҆ хра́ма бцⷣы, и҆ ст҃а́гѡ рѧдова́гѡ. Конда́къ  пра́здника. Сла́ва, ст҃а́гѡ рѧдова́гѡ: И҆ ны́нѣ, хра́ма  бцⷣы. А҆ и҆дѣ́же нѣ́сть хра́ма бцⷣы, И҆ ны́нѣ, конда́къ  пра́здника. Хрⷭ҇то́ва же хра́ма, тропарѧ̀ и҆ кондака̀, а҆́ще  госпо́дьскїй пра́здникъ, не глаго́лемъ. [зрѝ] А҆́ще ли  пра́здникъ бцⷣы, тропа́рь глаго́лемъ воскрⷭ҇нъ, и҆  пра́здника бцⷣы, и҆ ст҃а́гѡ рѧдова́гѡ. Та́же конда́къ  хра́ма хрⷭ҇то́ва. Сла́ва, ст҃а́гѡ: И҆ ны́нѣ, пра́здника. 


(с. фг҃і ѡ҆б.) 
[глⷡ҇а н҃г] Ѿпꙋсти́тельнїи тропарѝ воскрⷭ҇нїи  ѻ҆смѝ гла́сѡвъ, съ бг҃оро́дичны и҆́хъ, ѵ҆пакоѝ, и҆  кондакѝ. И҆ прокі́мени на оу҆́трени пред̾ є҆ѵⷢ҇лїемъ, и҆  на лїтꙋргі́и, и҆ а҆ллилꙋїа́рє.  
Тропа́рь, гла́съ а҃: 
Ка́мени запеча́танꙋ ѿ і҆ꙋдє́й, и҆ во́инѡмъ  стрегꙋ́щымъ пречⷭ҇тое тѣ́ло твоѐ, воскрⷭ҇лъ є҆сѝ  тридне́вный сп҃се, да́рꙋѧй мі́рови жи́знь. сегѡ̀ ра́ди си̑лы  нбⷭ҇ныѧ вопїѧ́хꙋ тѝ жизнода́вче: сла́ва воскрⷭ҇нїю твоемꙋ̀  хрⷭ҇тѐ. сла́ва црⷭ҇твїю твоемꙋ̀. сла́ва смотре́нїю твоемꙋ̀,  є҆ди́не чл҃вѣколю́бче. 
Бг҃оро́диченъ: 
Гаврїи́лꙋ вѣща́вшꙋ тебѣ̀ дв҃о, ра́дꙋйсѧ, со гла́сомъ  воплоща́шесѧ всѣ́хъ влⷣка, въ тебѣ̀ ст҃ѣ́мъ кївѡ́тѣ,  ꙗ҆́коже речѐ пра́ведный дв҃дъ, ꙗ҆ви́ласѧ є҆сѝ ши́ршаѧ  нб҃съ, поноси́вши зижди́телѧ твоего̀. сла́ва все́льшемꙋсѧ въ  тѧ̀. сла́ва проше́дшемꙋ и҆з̾ тебѐ. сла́ва свободи́вшемꙋ  на́съ ржⷭ҇тво́мъ твои́мъ. 
Ѵ҆пакоѝ: 
Разбо́йничо покаѧ́нїе ра́й ѡ҆кра́де, пла́чь же  мѷроно́сицъ ра́дость возвѣстѝ, ꙗ҆́кѡ воскрⷭ҇лъ є҆сѝ  хрⷭ҇тѐ бж҃е, подаѧ́й мі́рови ве́лїю млⷭ҇ть. 
На оу҆́трени прокі́менъ, гла́съ а҃: Ны́нѣ воскрⷭ҇нꙋ̀,  глаго́летъ гдⷭ҇ь, положꙋ́сѧ во сп҃се́нїе, не ѡ҆биню́сѧ ѡ҆  не́мъ. Сті́хъ: Словеса̀ гдⷭ҇нѧ, словеса̀ чи̑ста: Та́же,  Всѧ́кое дыха́нїе: Сті́хъ: Хвали́те бг҃а во ст҃ы́хъ є҆гѡ̀:  Є҆ѵⷢ҇лїе воскрⷭ҇но, рѧ́дъ. По ѕ҃-й пѣ́сни, 
(с. фд҃і) 
Конда́къ, Подо́бенъ: Є҆гда̀ прїи́деши: 
Воскрⷭ҇лъ є҆сѝ ꙗ҆́кѡ бг҃ъ и҆з̾ гро́ба во сла́вѣ, и҆  мі́ръ совоскр҃си́лъ є҆сѝ, и҆ є҆стество̀ человѣ́ческое  ꙗ҆́кѡ бг҃а воспѣва́етъ тѧ̀, и҆ сме́рть и҆счезѐ. а҆да́мъ  же ликꙋ́етъ, влⷣко: є҆́ѵа ны́нѣ ѿ оу҆́зъ и҆збавлѧ́ема,  ра́дꙋетсѧ зовꙋ́щи: ты̀ є҆сѝ и҆́же всѣ̑мъ подаѧ̀ хрⷭ҇тѐ  воскрⷭ҇нїе. 
На хвали́техъ стїхи̑ры воскрⷭ҇ны по ѻ҆бы́чаю. Сла́ва,  стїхи́ра є҆ѵⷢ҇льскаѧ. И҆ ны́нѣ, пое́мъ во всѧ̑ недѣ̑ли, 
Настоѧ́щїй бг҃оро́диченъ, гла́съ в҃: 
Пребл҃гослове́нна є҆сѝ бцⷣе дв҃о, вопло́щшимъ бо сѧ  и҆з̾ тебѐ а҆́дъ плѣни́сѧ, а҆да́мъ воззва́сѧ, клѧ́тва  потреби́сѧ, є҆́ѵа свободи́сѧ, сме́рть оу҆мертви́сѧ, и҆ мы̀  ѡ҆жи́хомъ. тѣ́мъ воспѣва́юще вопїе́мъ: бл҃гослове́нъ  хрⷭ҇то́съ бг҃ъ бл҃говоли́вый та́кѡ, сла́ва тебѣ̀. 
Славосло́вїе вели́кое, и҆ по сконча́нїи славосло́вїѧ, и҆  трист҃а́гѡ, глаго́лемъ тропа́рь воскрⷭ҇ный: И҆ въ а҃-й  оу҆́бѡ гла́съ, и҆ г҃-й, є҃-й, з҃-й, глаго́лемъ се́й: 
Дне́сь сп҃се́нїе мі́рꙋ бы́сть, пое́мъ воскр҃сшемꙋ и҆з̾  гро́ба и҆ нача́льникꙋ жи́зни на́шеѧ: разрꙋши́въ бо сме́ртїю  сме́рть, побѣ́дꙋ дадѐ на́мъ, и҆ ве́лїю млⷭ҇ть. 
Во гла́съ же, в҃-й, д҃-й, ѕ҃-й, и҃-й, глаго́лемъ се́й: 
Воскр҃съ и҆з̾ гро́ба, и҆ оу҆́зы растерза́лъ є҆сѝ  а҆́да, разрꙋши́лъ є҆сѝ ѡ҆сꙋжде́нїе сме́рти гдⷭ҇и, всѧ̑ ѿ  сѣте́й врага̀ и҆зба́вивый, ꙗ҆ви́вый же себѐ а҆пⷭ҇лѡмъ  твои́мъ, посла́лъ є҆сѝ ѧ҆̀ на про́повѣдь, и҆ тѣ́ми ми́ръ  тво́й по́далъ є҆сѝ вселе́ннѣй, є҆ди́не многомлⷭ҇тиве. 
На лїтꙋргі́и прокі́менъ: Бꙋ́ди гдⷭ҇и млⷭ҇ть твоѧ̀ на  на́съ, ꙗ҆́коже оу҆пова́хомъ на тѧ̀. Сті́хъ: Ра́дꙋйтесѧ  првⷣнїи ѡ҆ гдⷭ҇ѣ, пра̑вымъ подоба́етъ похвала̀. А҆пⷭ҇лъ,  рѧ́дъ. А҆ллилꙋ́їа: Бг҃ъ даѧ́й ѿмще́нїе мнѣ̀, и҆  покори́вый лю́ди под̾ мѧ̀. Сті́хъ: Велича́ѧй сп҃сє́нїѧ  цр҃є́ва, и҆ творѧ́й млⷭ҇ть хрⷭ҇тꙋ̀ своемꙋ̀ дв҃дꙋ, и҆  сѣ́мени є҆гѡ̀ до вѣ́ка. 
(с. фд҃і ѡ҆б.) 
Тропа́рь, гла́съ в҃: 
Є҆гда̀ снизше́лъ є҆сѝ къ сме́рти, животѐ  безсме́ртный, тогда̀ а҆́дъ оу҆мертви́лъ є҆сѝ блиста́нїемъ  бж҃ества̀. є҆гда́ же и҆ оу҆ме́ршыѧ ѿ преиспо́днихъ  воскр҃си́лъ є҆сѝ, всѧ̑ си̑лы нбⷭ҇ныѧ взыва́хꙋ: жизнода́вче  хрⷭ҇тѐ бж҃е на́шъ, сла́ва тебѣ̀. 
Бг҃оро́диченъ: 
Всѧ̑ па́че смы́сла, всѧ̑ пресла̑внаѧ твоѧ̑ бцⷣе  та̑инства, чистотѣ̀ запеча́танной, и҆ дв҃ствꙋ храни́мꙋ,  мт҃и позна́ласѧ є҆сѝ нело́жна, бг҃а ро́ждши и҆́стиннаго.  того̀ молѝ сп҃сти́сѧ дꙋша́мъ на́шымъ. 
Ѵ҆пакоѝ: 
По стра́сти ше́дше во гро́бъ жєны̀, во є҆́же пома́зати  тѣ́ло твоѐ хрⷭ҇тѐ бж҃е, ви́дѣша а҆́гг҃лы во гро́бѣ, и҆  оу҆жасо́шасѧ: гла́съ бо слы́шахꙋ ѿ ни́хъ, ꙗ҆́кѡ воскр҃се  гдⷭ҇ь, да́рꙋѧй мі́рови ве́лїю млⷭ҇ть. 
На оу҆́трени, прокі́менъ: Воста́ни гдⷭ҇и бж҃е мо́й  повелѣ́нїемъ, и҆́мже заповѣ́далъ є҆сѝ, и҆ со́нмъ люде́й  ѡ҆бы́детъ тѧ̀. Сті́хъ: Гдⷭ҇и бж҃е мо́й на тѧ̀ оу҆пова́хъ,  сп҃си́ мѧ. Та́же є҆ѵⷢ҇лїе воскрⷭ҇но рѧ́дъ. 
Конда́къ: 
Воскр҃слъ є҆сѝ ѿ гро́ба всеси́льне сп҃се, и҆ а҆́дъ  ви́дѣвъ чꙋ́до оу҆жасе́сѧ, и҆ ме́ртвїи воста́ша: тва́рь же  ви́дѧщи, сра́дꙋетсѧ тебѣ̀, и҆ а҆да́мъ свесели́тсѧ, и҆ мі́ръ  сп҃се мо́й воспѣва́етъ тѧ̀ при́снѡ. 
На лїтꙋргі́и прокі́менъ: Крѣ́пость моѧ̀ и҆ пѣ́нїе моѐ  гдⷭ҇ь, и҆ бы́сть мнѣ̀ во сп҃се́нїе. Сті́хъ: Наказꙋ́ѧ  наказа́ мѧ гдⷭ҇ь, сме́рти же не предаде́ мѧ. А҆пⷭ҇лъ, рѧ́дъ.  А҆ллилꙋ́їа: Оу҆слы́шитъ тѧ̀ гдⷭ҇ь въ де́нь печа́ли,  защи́титъ тѧ̀ и҆́мѧ бг҃а і҆а́кѡвлѧ. Сті́хъ: Гдⷭ҇и сп҃сѝ  царѧ̀, и҆ оу҆слы́ши ны̀, во́ньже а҆́ще де́нь призове́мъ  тѧ̀. Є҆ѵⷢ҇лїе, рѧ́дъ. 
Тропа́рь, гла́съ г҃: 
Да веселѧ́тсѧ нбⷭ҇наѧ, да ра́дꙋютсѧ земна̑ѧ, ꙗ҆́кѡ  сотворѝ держа́вꙋ мы́шцею свое́ю гдⷭ҇ь, попра̀ сме́ртїю  сме́рть, пе́рвенецъ ме́ртвыхъ (с. фє҃і) бы́сть: и҆з̾  чре́ва а҆́дова и҆зба́ви на́съ, и҆ подадѐ мі́рови ве́лїю  млⷭ҇ть. 
Бг҃оро́диченъ: 
Тѧ̀ хода́тайствовавшꙋю сп҃се́нїе ро́да на́шегѡ,  воспѣва́емъ бцⷣе дв҃о: пло́тїю бо ѿ тебѐ воспрїѧ́тою  сн҃ъ тво́й, и҆ бг҃ъ на́шъ, крⷭ҇то́мъ воспрїи́мъ стра́сть,  и҆зба́ви на́съ ѿ тлѝ, ꙗ҆́кѡ чл҃вѣколю́бецъ. 
Ѵ҆пакоѝ: 
Оу҆дивлѧ́ѧ видѣ́нїемъ, ѡ҆роша́ѧ глагѡ́ланїи,  блиста́ѧйсѧ а҆́гг҃лъ, мѷроно́сицамъ глаго́лаше: что̀  жива́гѡ и҆́щете во гро́бѣ; воста̀ и҆стощи́вый гро́бы, тлѝ  премѣни́телѧ разꙋмѣ́йте непремѣ́ннаго. рцы́те бг҃ови:  ко́ль стра́шна дѣла̀ твоѧ̑, ꙗ҆́кѡ ро́дъ сп҃слъ є҆сѝ  человѣ́ческїй. 
На оу҆́трени прокі́менъ: Рцы́те во ꙗ҆зы́цѣхъ, ꙗ҆́кѡ  гдⷭ҇ь воцр҃и́сѧ: и҆́бо и҆спра́ви вселе́ннꙋю, ꙗ҆́же не  подви́житсѧ. Сті́хъ: Воспо́йте гдⷭ҇еви пѣ́снь но́вꙋ,  воспо́йте гдⷭ҇еви всѧ̀ землѧ̀. Є҆ѵⷢ҇лїе воскрⷭ҇но, рѧ́дъ. 
Конда́къ. Подо́бенъ: Дв҃а дне́сь: 
Воскр҃слъ є҆сѝ дне́сь и҆з̾ гро́ба ще́дре, и҆ на́съ  возве́лъ є҆сѝ ѿ вра́тъ сме́ртныхъ. дне́сь а҆да́мъ  ликꙋ́етъ, и҆ ра́дꙋетсѧ є҆́ѵа: вкꙋ́пѣ же и҆ прⷪ҇ро́цы съ  патрїа́рхи воспѣва́ютъ непреста́ннѡ бж҃е́ственнꙋю держа́вꙋ  вла́сти твоеѧ̀. 
На лїтꙋргі́и прокі́менъ: По́йте бг҃ꙋ на́шемꙋ, по́йте,  по́йте цр҃е́ви на́шемꙋ, по́йте. Сті́хъ: Всѝ ꙗ҆зы́цы  восплещи́те рꙋка́ми, воскли́кните бг҃ꙋ гла́сомъ ра́дованїѧ.  А҆пⷭ҇лъ, рѧ́дъ. А҆ллилꙋ́їа: На тѧ̀ гдⷭ҇и оу҆пова́хъ, да не  постыжꙋ́сѧ во вѣ́къ. Сті́хъ: Бꙋ́ди мѝ въ бг҃а защи́тителѧ,  и҆ въ до́мъ прибѣ́жища, є҆́же сп҃сти́ мѧ. Є҆ѵⷢ҇лїе  рѧдово́е. 
Тропа́рь, гла́съ д҃: 
Свѣ́тлꙋю воскрⷭ҇нїѧ про́повѣдь, ѿ а҆́гг҃ла  оу҆вѣ́дѣвше гдⷭ҇ни оу҆чени́цы, (с. фє҃і ѡ҆б.) и҆  пра́дѣднее ѡ҆сꙋжде́нїе ѿве́ргше, а҆пⷭ҇лѡмъ хва́лѧщесѧ  глаго́лахꙋ: и҆спрове́ржесѧ сме́рть, воскр҃се хрⷭ҇то́съ бг҃ъ,  да́рꙋѧй мі́рови ве́лїю млⷭ҇ть. 
Бг҃оро́диченъ: 
Є҆́же ѿ вѣ́ка оу҆тае́ное, и҆ а҆́гг҃лѡмъ  несвѣ́домое та́инство, тобо́ю бцⷣе сꙋ́щымъ на землѝ  ꙗ҆ви́сѧ бг҃ъ, въ несли́тномъ соедине́нїи воплоща́емь, и҆  крⷭ҇тъ во́лею на́съ ра́ди воспрїи́мъ, и҆́мже воскр҃си́въ  первозда́ннаго, сп҃сѐ ѿ сме́рти дꙋ́шы на́шѧ. 
Ѵ҆пакоѝ: 
Ꙗ҆́же твоегѡ̀ пресла́внагѡ воста́нїѧ, предте́кшыѧ  мѷронѡ́сицы, а҆пⷭ҇лѡмъ проповѣ́дахꙋ хрⷭ҇тѐ, ꙗ҆́кѡ  воскр҃слъ є҆сѝ ꙗ҆́кѡ бг҃ъ, подаѧ́й мі́рови ве́лїю млⷭ҇ть. 
На оу҆́трени прокі́менъ: Воскрⷭ҇нѝ гдⷭ҇и, помозѝ  на́мъ, и҆ и҆зба́ви на́съ и҆́мене твоегѡ̀ ра́ди. Сті́хъ:  Бж҃е, оу҆ши́ма на́шима оу҆слы́шахомъ, и҆ ѻ҆тцы̀ на́ши  возвѣсти́ша на́мъ. 
Конда́къ. Подо́бенъ: Ꙗ҆ви́лсѧ є҆сѝ дне́сь: 
Сп҃съ и҆ и҆зба́витель мо́й, и҆з̾ гро́ба ꙗ҆́кѡ бг҃ъ,  воскр҃сѝ ѿ оу҆́зъ земнорѡ́дныѧ: и҆ врата̀ а҆́дова  сокрꙋшѝ, и҆ ꙗ҆́кѡ влⷣка воскр҃се тридне́венъ. 
На лїтꙋргі́и прокі́менъ: Ꙗ҆́кѡ возвели́чишасѧ дѣла̀  твоѧ̑ гдⷭ҇и, всѧ̑ премꙋ́дростїю сотвори́лъ є҆сѝ. Сті́хъ:  Бл҃гословѝ дꙋшѐ моѧ̀ гдⷭ҇а, гдⷭ҇и бж҃е мо́й возвели́чилсѧ  є҆сѝ ѕѣлѡ̀. А҆ллилꙋ́їа: Налѧцы̀, и҆ оу҆спѣва́й, и҆  црⷭ҇твꙋй и҆́стины ра́ди, и҆ кро́тости, и҆ пра́вды. Сті́хъ:  Возлюби́лъ є҆сѝ пра́вдꙋ, и҆ возненави́дѣлъ є҆сѝ  беззако́нїе. 
Тропа́рь, гла́съ є҃: 
Собезнача́льное сло́во ѻ҆ц҃ꙋ̀ и҆ дх҃ови, ѿ дв҃ы  ро́ждшеесѧ на сп҃се́нїе на́ше, воспои́мъ вѣ́рнїи, и҆  поклони́мсѧ: ꙗ҆́кѡ бл҃говолѝ пло́тїю взы́ти на крⷭ҇тъ, и҆  сме́рть претерпѣ́ти, и҆ воскр҃си́ти оу҆ме́ршыѧ сла́внымъ  воскрⷭ҇нїемъ свои́мъ. 
(с. фѕ҃і) 
Бг҃оро́диченъ: 
Ра́дꙋйсѧ, две́ре гдⷭ҇нѧ непроходи́маѧ. ра́дꙋйсѧ, стѣно̀  и҆ покро́ве притека́ющихъ къ тебѣ̀. ра́дꙋйсѧ неѡбꙋрева́емое  приста́нище, и҆ неискꙋсобра́чнаѧ, ро́ждшаѧ пло́тїю творца̀  твоего̀ и҆ бг҃а: молѧ́щи не ѡ҆скꙋдѣва́й ѡ҆ воспѣва́ющихъ,  и҆ кла́нѧющихсѧ ржⷭ҇твꙋ̀ твоемꙋ̀. 
Ѵ҆пакоѝ: 
А҆́гг҃льскимъ зра́комъ оу҆́мъ смꙋща́ющыѧ, и҆  бж҃е́ственнымъ воста́нїемъ дꙋше́ю просвѣща́ємыѧ,  мѷронѡ́сицы а҆пⷭ҇лѡмъ бл҃говѣствова́хꙋ: возвѣсти́те во  ꙗ҆зы́цѣхъ воскрⷭ҇нїе, гдⷭ҇ꙋ содѣ́йствꙋющꙋ чꙋдесы̀,  подаю́щемꙋ на́мъ ве́лїю млⷭ҇ть. 
На оу҆́трени прокі́менъ: Воскрⷭ҇нѝ гдⷭ҇и бж҃е мо́й, да  вознесе́тсѧ рꙋка̀ твоѧ̀, ꙗ҆́кѡ ты̀ црⷭ҇твꙋеши во вѣ́ки.  Сті́хъ: И҆сповѣ́мсѧ тебѣ̀ гдⷭ҇и всѣ́мъ се́рдцемъ мои́мъ,  повѣ́мъ всѧ̑ чꙋдеса̀ твоѧ̑. 
Конда́къ. Подо́бенъ: Собезнача́льное сло́во: 
Ко а҆́дꙋ сп҃се мо́й соше́лъ є҆сѝ, и҆ врата̀  сокрꙋши́вый ꙗ҆́кѡ всеси́ленъ, оу҆ме́ршихъ ꙗ҆́кѡ  созда́тель, совоскр҃си́лъ є҆сѝ, и҆ сме́рти жа́ло  сокрꙋши́лъ є҆сѝ: и҆ а҆да́мъ ѿ клѧ́твы и҆зба́вленъ бы́сть  чл҃вѣколю́бче. тѣ́мже всѝ зове́мъ: сп҃сѝ на́съ гдⷭ҇и. 
На лїтꙋргі́и прокі́менъ: Ты̀ гдⷭ҇и сохрани́ши ны̀, и҆  соблюде́ши ны̀ ѿ ро́да сегѡ̀, и҆ во вѣ́къ. Сті́хъ: Сп҃си́  мѧ гдⷭ҇и, ꙗ҆́кѡ ѡ҆скꙋдѣ̀ прпⷣбный. А҆ллилꙋ́їа: Млⷭ҇ти  твоѧ̑ гдⷭ҇и во вѣ́къ воспою̀, въ ро́дъ и҆ ро́дъ возвѣщꙋ̀  и҆́стинꙋ твою̀ оу҆сты̀ мои́ми. Сті́хъ: Занѐ ре́клъ є҆сѝ:  во вѣ́къ млⷭ҇ть сози́ждетсѧ, на нб҃сѣ́хъ оу҆гото́витсѧ  и҆́стина твоѧ̀. 
Тропа́рь, гла́съ ѕ҃: 
А҆́гг҃льскїѧ си̑лы на гро́бѣ твое́мъ, и҆ стрегꙋ́щїи  ѡ҆мертвѣ́ша, и҆ стоѧ́ше мр҃і́а во гро́бѣ, и҆́щꙋщи  пречⷭ҇тагѡ тѣ́ла твоегѡ̀. плѣни́лъ є҆сѝ а҆́дъ, не  и҆скꙋси́всѧ ѿ негѡ̀: срѣ́тилъ є҆сѝ дв҃ꙋ, да́рꙋѧй  живо́тъ. воскр҃сы́й и҆з̾ ме́ртвыхъ гдⷭ҇и, сла́ва тебѣ̀. 
(с. фѕ҃і ѡ҆б.) 
Бг҃оро́диченъ: 
Бл҃гослове́ннꙋю нарекі́й твою̀ мт҃рь, прише́лъ є҆сѝ на  стра́сть во́льнымъ хотѣ́нїемъ, возсїѧ́въ на крⷭ҇тѣ̀,  взыска́ти хотѧ̀ а҆да́ма, глаго́лѧ а҆́гг҃лѡмъ: сра́дꙋйтесѧ  мнѣ̀, ꙗ҆́кѡ ѡ҆брѣ́тесѧ поги́бшаѧ дра́хма. всѧ̑ мꙋ́дрѣ  оу҆стро́ивый бж҃е на́шъ, сла́ва тебѣ̀. 
Ѵ҆пакоѝ: 
Во́льною и҆ животворѧ́щею твое́ю сме́ртїю хрⷭ҇тѐ,  врата̀ а҆́дова сокрꙋши́въ ꙗ҆́кѡ бг҃ъ: ѿве́рзлъ є҆сѝ.  на́мъ дре́внїй ра́й, и҆ воскр҃съ, и҆з̾ ме́ртвыхъ,  и҆зба́вилъ є҆сѝ ѿ тлѣ́нїѧ живо́тъ на́шъ. 
На оу҆́трени прокі́менъ: Гдⷭ҇и воздви́гни си́лꙋ твою̀,  и҆ прїидѝ во є҆́же сп҃стѝ на́съ. Сті́хъ: Пасы́й і҆и҃лѧ  вонмѝ, наставлѧ́ѧй ꙗ҆́кѡ ѻ҆вча̀ і҆ѡ́сифа. 
Конда́къ: 
Живонача́льною дла́нїю, оу҆ме́ршыѧ ѿ мра́чныхъ  оу҆до́лїй, жизнода́вецъ воскр҃си́въ всѣ́хъ хрⷭ҇то́съ бг҃ъ,  воскрⷭ҇нїе подадѐ человѣ́ческомꙋ ро́дꙋ: є҆́сть бо всѣ́хъ  сп҃си́тель, воскрⷭ҇нїе, и҆ живо́тъ и҆ бг҃ъ всѣ́хъ. 
На лїтꙋргі́и прокі́менъ: Сп҃сѝ гдⷭ҇и лю́ди твоѧ̑, и҆  бл҃гословѝ достоѧ́нїе твоѐ. Сті́хъ: Къ тебѣ̀ гдⷭ҇и  воззовꙋ̀, бж҃е мо́й, да не премолчи́ши ѿ менѐ.  А҆ллилꙋ́їа: Живы́й въ по́мощи вы́шнѧгѡ, въ кро́вѣ бг҃а  нбⷭ҇нагѡ водвори́тсѧ. Сті́хъ: Рече́тъ гдⷭ҇еви: застꙋ́пникъ  мо́й є҆сѝ, и҆ прибѣ́жище моѐ, бг҃ъ мо́й, и҆ оу҆пова́ю  на него̀. 
Тропа́рь, гла́съ з҃: 
Разрꙋши́лъ є҆сѝ крⷭ҇то́мъ твои́мъ сме́рть, ѿве́рзлъ  є҆сѝ разбо́йникꙋ ра́й, мѷроно́сицамъ пла́чь преложи́лъ  є҆сѝ, и҆ а҆пⷭ҇лѡмъ проповѣ́дати повелѣ́лъ є҆сѝ, ꙗ҆́кѡ  воскр҃слъ є҆сѝ хрⷭ҇тѐ бж҃е, да́рꙋѧй мі́рови ве́лїю  млⷭ҇ть. 
Бг҃оро́диченъ: 
Ꙗ҆́кѡ на́шегѡ воскрⷭ҇нїѧ сокро́вище, на тѧ̀  надѣ́ющыѧсѧ всепѣ́таѧ, (с. фз҃і) ѿ ро́ва и҆ глꙋбины̀  прегрѣше́нїй возведѝ. ты́ бо пови̑нныѧ грѣхꙋ̀ сп҃сла̀  є҆сѝ, ро́ждшаѧ сп҃се́нїе на́ше: ꙗ҆́же пре́жде ржⷭ҇тва̀  дв҃а, и҆ въ ржⷭ҇твѣ̀ дв҃а, и҆ по ржⷭ҇твѣ̀ па́ки  пребыва́еши дв҃а. 
Ѵ҆пакоѝ: 
И҆́же на́шъ зра́къ воспрїе́мый, и҆ претерпѣ́вый крⷭ҇тъ  пло́тски, сп҃си́ мѧ воскрⷭ҇нїемъ твои́мъ хрⷭ҇тѐ бж҃е,  ꙗ҆́кѡ чл҃вѣколю́бецъ. 
На оу҆́трени прокі́менъ: Воскрⷭ҇нѝ гдⷭ҇и бж҃е мо́й, да  вознесе́тсѧ рꙋка̀ твоѧ̀, не забꙋ́ди оу҆бо́гихъ твои́хъ до  конца̀. Сті́хъ: И҆сповѣ́мсѧ тебѣ̀ гдⷭ҇и всѣ́мъ се́рдцемъ  мои́мъ: повѣ́мъ всѧ̑ чꙋдеса̀ твоѧ̑. 
Конда́къ: 
Не ктомꙋ̀ держа́ва сме́ртнаѧ возмо́жетъ держа́ти  человѣ́ки, хрⷭ҇то́съ бо сни́де сокрꙋша́ѧ и҆ разорѧ́ѧ си̑лы  є҆ѧ̀. свѧзꙋ́емь быва́етъ а҆́дъ, прⷪ҇ро́цы согла́снѡ  ра́дꙋютсѧ, предста̀, глаго́люще сп҃съ сꙋ́щымъ въ вѣ́рѣ:  и҆зыди́те вѣ́рнїи въ воскрⷭ҇нїе. 
На лїтꙋргі́и прокі́менъ: Гдⷭ҇ь крѣ́пость лю́демъ  свои́мъ да́стъ, гдⷭ҇ь бл҃гослови́тъ лю́ди своѧ̑ ми́ромъ.  Сті́хъ: Принеси́те гдⷭ҇еви сы́нове бж҃їи: принеси́те гдⷭ҇еви  сы́ны ѻ҆́вни. А҆ллилꙋ́їа: Бл҃го є҆́сть и҆сповѣ́датисѧ  гдⷭ҇еви, и҆ пѣ́ти и҆́мени твоемꙋ̀ вы́шнїй. Сті́хъ:  Возвѣща́ти заꙋ́тра млⷭ҇ть твою̀, и҆ и҆́стинꙋ твою̀ на  всѧ́кꙋ но́щь. 
Тропа́рь, гла́съ и҃: 
Съ высоты̀ снизше́лъ є҆сѝ бл҃гоꙋтро́бне, погребе́нїе  прїѧ́лъ є҆сѝ тридне́вное, да на́съ свободи́ши страсте́й,  животѐ и҆ воскрⷭ҇нїе на́ше, гдⷭ҇и сла́ва тебѣ̀. 
Бг҃оро́диченъ: 
И҆́же на́съ ра́ди рожде́йсѧ ѿ дв҃ы, и҆ распѧ́тїе  претерпѣ́въ бл҃гі́й, и҆спрове́ргїй сме́ртїю сме́рть, и҆  воскрⷭ҇нїе ꙗ҆вле́й ꙗ҆́кѡ бг҃ъ, не пре́зри ꙗ҆̀же созда́лъ  є҆сѝ рꙋко́ю твое́ю. ꙗ҆вѝ чл҃вѣколю́бїе твоѐ млⷭ҇тиве,  (с. фз҃і ѡ҆б.) прїимѝ ро́ждшꙋю тѧ̀ бцⷣꙋ молѧ́щꙋюсѧ за  ны̀, и҆ сп҃сѝ сп҃се на́шъ лю́ди ѿча̑ѧнныѧ. 
Ѵ҆пакоѝ: 
Мѷронѡ́сицы жизнода́вца предстоѧ́щыѧ гро́бꙋ, влⷣкꙋ  и҆ска́хꙋ въ ме́ртвыхъ безсме́ртнаго, и҆ ра́дость  бл҃говѣ́щенїѧ ѿ а҆́гг҃ла прїе́мшыѧ, а҆пⷭ҇лѡмъ  возвѣща́хꙋ: ꙗ҆́кѡ воскр҃се хрⷭ҇то́съ бг҃ъ, подаѧ́й мі́рови  ве́лїю млⷭ҇ть. 
На оу҆́трени прокі́менъ: Воцр҃и́тсѧ гдⷭ҇ь во вѣ́къ,  бг҃ъ тво́й сїѡ́не въ ро́дъ и҆ ро́дъ. Сті́хъ: Хвалѝ дꙋшѐ  моѧ̀ гдⷭ҇а, восхвалю̀ гдⷭ҇а въ животѣ̀ мое́мъ. 
Конда́къ. Подо́бенъ: Ꙗ҆́кѡ нача́тки: 
Воскр҃съ и҆з̾ гро́ба, оу҆ме́ршыѧ воздви́глъ є҆сѝ, и҆  а҆да́ма воскр҃си́лъ є҆сѝ, и҆ є҆́ѵа ликꙋ́етъ во твое́мъ  воскрⷭ҇нїи: и҆ мїрсті́и концы̀ торжествꙋ́ютъ: є҆́же и҆з̾  ме́ртвыхъ воста́нїемъ твои́мъ, многомлⷭ҇тиве. 
На лїтꙋргі́и прокі́менъ: Помоли́тесѧ, и҆ воздади́те  гдⷭ҇еви бг҃ꙋ на́шемꙋ. Сті́хъ: Вѣ́домъ во і҆ꙋде́и бг҃ъ, во  і҆и҃ли ве́лїе и҆́мѧ є҆гѡ̀. А҆ллилꙋ́їа: Прїиди́те  возра́дꙋемсѧ гдⷭ҇еви, воскли́кнемъ бг҃ꙋ сп҃си́телю на́шемꙋ.  Сті́хъ: Предвари́мъ лицѐ є҆гѡ̀ во и҆сповѣ́данїи, и҆ во  ѱалмѣ́хъ воскли́кнемъ є҆мꙋ̀. 


(с. фи҃і) 
[глⷡ҇а н҃д] Столпѝ є҆ѵⷢ҇льстїи.  
Сто́лпъ а҃, почина́етсѧ въ а҃-ю нлⷣю петро́ва поста̀,  є҆ѵⷢ҇лїамъ оу҆́трєннимъ. 
гла́съ, а҃. є҆ѵⷢ҇лїе, воскре́сно, в҃. 
гла́съ, в҃. є҆ѵⷢ҇лїе, воскре́сно, г҃. 
гла́съ, г҃. є҆ѵⷢ҇лїе, воскре́сно, д҃. 
гла́съ, д҃. є҆ѵⷢ҇лїе, воскре́сно, є҃. 
гла́съ, є҃. є҆ѵⷢ҇лїе, воскре́сно, ѕ҃. 
гла́съ, ѕ҃. є҆ѵⷢ҇лїе, воскре́сно, з҃. 
гла́съ, з҃. є҆ѵⷢ҇лїе, воскре́сно, и҃. 
гла́съ, и҃. є҆ѵⷢ҇лїе, воскре́сно, ѳ҃. 
Сто́лпъ в҃, почина́етсѧ по и҆лїинѣ̀ днѝ, є҆ѵⷢ҇лїамъ  оу҆́трєннимъ. 
гла́съ, а҃. є҆ѵⷢ҇лїе, воскре́сно, і҃. 
гла́съ, в҃. є҆ѵⷢ҇лїе, воскре́сно, а҃і. 
гла́съ, г҃. є҆ѵⷢ҇лїе, воскре́сно, а҃. 
гла́съ, д҃. є҆ѵⷢ҇лїе, воскре́сно, в҃. 
гла́съ, є҃. є҆ѵⷢ҇лїе, воскре́сно, г҃. 
гла́съ, ѕ҃. є҆ѵⷢ҇лїе, воскре́сно, д҃. 
гла́съ, з҃. є҆ѵⷢ҇лїе, воскре́сно, є҃. 
гла́съ, и҃. є҆ѵⷢ҇лїе, воскре́сно, ѕ҃. 
Сто́лпъ г҃, почина́етсѧ по воздви́женїи чⷭ҇тна́гѡ  крⷭ҇та̀, є҆ѵⷢ҇лїамъ оу҆́трєннимъ. 
гла́съ, а҃. є҆ѵⷢ҇лїе, воскре́сно, з҃. 
гла́съ, в҃. є҆ѵⷢ҇лїе, воскре́сно, и҃. 
гла́съ, г҃. є҆ѵⷢ҇лїе, воскре́сно, ѳ҃. 
гла́съ, д҃. є҆ѵⷢ҇лїе, воскре́сно, і҃. 
гла́съ, є҃. є҆ѵⷢ҇лїе, воскре́сно, а҃і. 
гла́съ, ѕ҃. є҆ѵⷢ҇лїе, воскре́сно, а҃. 
гла́съ, з҃. є҆ѵⷢ҇лїе, воскре́сно, в҃. 
гла́съ, и҃. є҆ѵⷢ҇лїе, воскре́сно, г҃. 
(с. фи҃і ѡ҆б.) 
Сто́лпъ д҃, почина́етсѧ въ по́стъ ржⷭ҇тва̀ хрⷭ҇то́ва,  є҆ѵⷢ҇лїамъ оу҆́трєннимъ. 
гла́съ, а҃. є҆ѵⷢ҇лїе, воскре́сно, д҃. 
гла́съ, в҃. є҆ѵⷢ҇лїе, воскре́сно, є҃. 
гла́съ, г҃. є҆ѵⷢ҇лїе, воскре́сно, ѕ҃. 
гла́съ, д҃. є҆ѵⷢ҇лїе, воскре́сно, з҃. 
гла́съ, є҃. є҆ѵⷢ҇лїе, воскре́сно, и҃. 
гла́съ, ѕ҃. є҆ѵⷢ҇лїе, воскре́сно, ѳ҃. 
гла́съ, з҃. є҆ѵⷢ҇лїе, воскре́сно, і҃. 
гла́съ, и҃. є҆ѵⷢ҇лїе, воскре́сно, а҃і. 
Сто́лпъ є҃, почина́етсѧ по креще́нїи гдⷭ҇ни,  є҆ѵⷢ҇лїамъ оу҆́трєннимъ. 
гла́съ, а҃. є҆ѵⷢ҇лїе, воскре́сно, а҃. 
гла́съ, в҃. є҆ѵⷢ҇лїе, воскре́сно, в҃. 
гла́съ, г҃. є҆ѵⷢ҇лїе, воскре́сно, г҃. 
гла́съ, д҃. є҆ѵⷢ҇лїе, воскре́сно, д҃. 
гла́съ, є҃. є҆ѵⷢ҇лїе, воскре́сно, є҃. 
гла́съ, ѕ҃. є҆ѵⷢ҇лїе, воскре́сно, ѕ҃. 
гла́съ, з҃. є҆ѵⷢ҇лїе, воскре́сно, з҃. 
гла́съ, и҃. є҆ѵⷢ҇лїе, воскре́сно, и҃. 
Сто́лпъ ѕ҃, почина́етсѧ во ст҃ы́й вели́кїй по́стъ,  є҆ѵⷢ҇лїамъ оу҆́трєннимъ. 
гла́съ, а҃. є҆ѵⷢ҇лїе, воскре́сно, ѳ҃. 
гла́съ, в҃. є҆ѵⷢ҇лїе, воскре́сно, і. 
гла́съ, г҃. є҆ѵⷢ҇лїе, воскре́сно, а҃і. 
гла́съ, д҃. є҆ѵⷢ҇лїе, воскре́сно, а҃. 
гла́съ, є҃. є҆ѵⷢ҇лїе, воскре́сно, в҃. 
гла́съ, ѕ҃. є҆ѵⷢ҇лїе, воскре́сно, г҃. 
гла́съ, з҃. є҆ѵⷢ҇лїе, воскре́сно, д҃. 
гла́съ, и҃. є҆ѵⷢ҇лїе, воскре́сно, є҃. 
(с. фѳ҃і) 
Нача́ло воскрⷭ҇ныхъ є҆ѯапостїла́рїй, и҆  оу҆́треннихъ самогла́сныхъ, си́рѣчь є҆ѵⷢ҇льскихъ  стїхи́ръ.  
комм. И҆ оу҆́треннїѧ оу҆́бѡ стїхи̑ры сꙋ́ть  творе́нїе льва̀ царѧ̀ премꙋ́драгѡ, є҆ѯапостїла́рїи же  сы́на є҆гѡ̀ кѡнстанті́на царѧ̀. 
Є҆ѯапостїла́рїй а҃: 
Со оу҆ч҃нкѝ взы́демъ на го́рꙋ галїле́йскꙋю, вѣ́рою  хрⷭ҇та̀ ви́дѣти, глаго́люща вла́сть прїѧ́ти вы́шнихъ и҆  ни́жнихъ: наꙋчи́мсѧ, ка́кѡ оу҆чи́тъ креща́ти, во и҆́мѧ  ѻ҆ц҃а̀, и҆ сн҃а, и҆ ст҃а́гѡ дх҃а, ꙗ҆зы́ки всѧ̑, и҆  пребыва́ти съ таи́нники, ꙗ҆́коже ѡ҆бѣща́сѧ, до сконча́нїѧ  вѣ́ка. 
Бг҃оро́диченъ: 
Со оу҆ч҃нкѝ ра́доваласѧ є҆сѝ бцⷣе дв҃о, ꙗ҆́кѡ  хрⷭ҇та̀ ви́дѣла є҆сѝ воскрⷭ҇шаго ѿ гро́ба тридне́вна,  ꙗ҆́коже речѐ: и҆̀мже и҆ ꙗ҆ви́сѧ, наꙋча́ѧ и҆ ꙗ҆влѧ́ѧ  лꙋ̑чшаѧ, и҆ креща́ти во ѻ҆ц҃ѣ̀, и҆ сн҃ѣ, и҆ дс҃ѣ  повелѣва́ѧ: є҆́же вѣ́ровати на́мъ тогѡ̀ воста́нїю, и҆  сла́вити тѧ̀ ѻ҆трокови́це. 
Оу҆́треннѧѧ стїхи́ра, гла́съ а҃: 
На го́рꙋ оу҆ч҃нкѡ́мъ и҆дꙋ́щымъ за земно́е вознесе́нїе,  предста̀ гдⷭ҇ь: и҆ поклони́вшесѧ є҆мꙋ̀, и҆ да́нныѧ вла́сти  вездѣ̀ наꙋчи́вшесѧ, въ поднбⷭ҇нꙋю посыла́хꙋсѧ,  проповѣ́дати є҆́же и҆з̾ ме́ртвыхъ воскрⷭ҇нїе, и҆ є҆́же  на нб҃са̀ возше́ствїе: и҆̀мже и҆ во вѣ́ки спребыва́ти  нело́жный ѡ҆бѣща́сѧ хрⷭ҇то́съ бг҃ъ, и҆ сп҃съ дꙋ́шъ на́шихъ. 
Є҆ѯапостїла́рїй в҃: 
Ка́мень оу҆зрѣ́вше ѿвале́нъ мѷронѡ́сицы  ра́довахꙋсѧ, ви́дѣвше бо ю҆́ношꙋ сѣдѧ́ща во гро́бѣ, и҆  то́й тѣ̑мъ речѐ: сѐ хрⷭ҇то́съ воста́лъ є҆́сть, рцы́те съ  петро́мъ оу҆ч҃нкѡ́мъ: на го́рꙋ приспѣ́йте галїле́йскꙋю,  та́мѡ ва́мъ ꙗ҆ви́тсѧ, ꙗ҆́коже предречѐ дрꙋгѡ́мъ. 
(с. фѳ҃і ѡ҆б.) 
Бг҃оро́диченъ: 
А҆́гг҃лъ оу҆́бѡ принесѐ дв҃ѣ, є҆́же ра́дꙋйсѧ,  пре́жде твоегѡ̀ зача́тїѧ хрⷭ҇тѐ: а҆́гг҃лъ же ка́мень  ѿвалѝ гро́ба твоегѡ̀. вмѣ́стѡ печа́ли, ѻ҆́въ оу҆́бѡ  ра́дости неизрече́нныѧ зна́мєнїѧ: ѻ҆́въ же въ сме́рти  мѣ́сто, пода́телѧ тѧ̀ жи́зни проповѣ́дꙋѧ и҆ велича́ѧ, и҆  глаго́лѧ воскрⷭ҇нїе жена́мъ и҆ таи́нникѡмъ. 
Оу҆́треннѧѧ стїхи́ра, гла́съ в҃. 
Съ мѵ́ры прише́дшымъ ꙗ҆̀же съ мр҃і́ею жена́мъ, и҆  недоꙋмѣва́ющымсѧ, ка́кѡ бꙋ́детъ и҆̀мъ оу҆лꙋчи́ти жела́нїе,  ꙗ҆ви́сѧ ка́мень взѧ́тый, бж҃е́ственный ю҆́ноша оу҆толѧ́ѧй  мѧте́жъ дꙋ́шъ и҆́хъ: воста́ бо, глаго́летъ, і҆и҃съ гдⷭ҇и.  тѣ́мже проповѣ́дите проповѣ́дникѡмъ є҆гѡ̀ оу҆ч҃нкѡ́мъ  въ галїле́ю тещѝ, и҆ ви́дѣти є҆го̀ воскрⷭ҇ша и҆з̾  ме́ртвыхъ, ꙗ҆́кѡ жизнода́вца и҆ гдⷭ҇а. 
Є҆ѯапостїла́рїй г҃: 
Ꙗ҆́кѡ хрⷭ҇то́съ воскр҃се, никто́же ꙾да не  вѣ́рꙋетъ꙾꙾не не вѣ́рꙋй꙾: ꙗ҆ви́сѧ бо марі́и, пото́мъ  же ви́дѣнъ бы́сть на село̀ и҆дꙋ́щима, таи́нникѡмъ же па́ки  ꙗ҆ви́сѧ, возлежа́щымъ є҆динона́десѧтимъ, и҆̀хже креща́ти  посла́въ, на нб҃са̀ вознесе́сѧ, ѿню́дꙋже и҆ сни́де.  оу҆твержда́ѧй проповѣ́данїе мно́жествы зна́менїй. 
Бг҃оро́диченъ: 
Возсїѧ́вшее со́лнце, ꙗ҆́кѡ ѿ черто́га жени́хъ, и҆з̾  гро́ба дне́сь, и҆ а҆́дъ плѣни́въ, и҆ сме́рть  оу҆праздни́въ: тебѐ ро́ждшїѧ мл҃твами, свѣ́тъ на́мъ  низпослѝ, свѣ́тъ, просвѣща́ѧ сердца̀ и҆ дꙋ́шы: свѣ́тъ,  ходи́ти всѣ́хъ наставлѧ́ѧ на стєзѝ повелѣ́нїй твои́хъ,  и҆ на пꙋ́ть ми́ра. 
Оу҆́треннѧѧ стїхи́ра, гла́съ г҃: 
Магдали́нѣ марі́и, сп҃сово бл҃говѣствꙋ́ющей и҆з̾  ме́ртвыхъ воскрⷭ҇нїе и҆ ꙗ҆вле́нїе: невѣ́рꙋюще же  оу҆ч҃нцы, поноси́ми бы́ша ѡ҆ жестосе́рдїи: но зна́меньми  воѡрꙋ́жшесѧ и҆ чꙋдесы̀, ко проповѣ́данїю посыла́хꙋсѧ. и҆  ты̀ оу҆́бѡ гдⷭ҇и, къ нача́льномꙋ свѣ́тꙋ возне́слсѧ (с.  ф҃к) є҆сѝ ѻ҆ц҃ꙋ̀: ѻ҆ни́ же проповѣ́даша всю́дꙋ сло́во  чꙋдесы̀ оу҆вѣрѧ́юще. тѣ́мже просвѣти́вшесѧ тѣ́ми,  сла́вимъ твоѐ є҆́же и҆з̾ ме́ртвыхъ воскрⷭ҇нїе,  чл҃вѣколю́бче гдⷭ҇и. 
Є҆ѯапостїла́рїй д҃: 
Добродѣ́тельми блиста́вшесѧ, ви́димъ предстоѧ́щыѧ въ  живоно́снѣмъ гро́бѣ мꙋ́жы въ блеща́щихсѧ ри́захъ,  мѷроно́сицамъ прекло́ншымъ ли́ца на зе́млю, нб҃сы̀  влⷣчествꙋющагѡ воскрⷭ҇нїю да наꙋчи́мсѧ, и҆ къ живота̀  гро́бꙋ съ петро́мъ притеце́мъ, и҆ содѣ́ѧнномꙋ  оу҆ди́вльшесѧ, пребꙋ́демъ хрⷭ҇та̀ ви́дѣти. 
Бг҃оро́диченъ: 
Ра́доватисѧ вѣща́вый, претвори́лъ є҆сѝ печа́ль  прароди́телей гдⷭ҇и, ра́дость вносѧ́й, воста́нїѧ твоегѡ̀ въ  мі́рѣ. тогѡ̀ оу҆́бѡ живода́вче, ро́ждшею тѧ̀ свѣ́тъ  щедро́тъ твои́хъ сердца̀ просвѣща́ѧ, низпослѝ є҆́же  вопи́ти тебѣ̀: чл҃вѣколю́бче, бг҃очеловѣ́че, сла́ва  твоемꙋ̀ воста́нїю. 
Оу҆́треннѧѧ стїхи́ра, гла́съ д҃: 
Оу҆́тро бѣ̀ глꙋбоко̀, и҆ жєны̀ прїидо́ша на гро́бъ  тво́й хрⷭ҇тѐ: но тѣ́ло не ѡ҆брѣ́тесѧ жела́емое и҆́ми.  тѣ́мже недоꙋмѣва́ющымсѧ, и҆̀же въ ри́захъ блеща́щихсѧ  предста́вшїи, глаго́лахꙋ: что̀ жива́гѡ съ ме́ртвыми и҆́щете;  воста̀, ꙗ҆́коже предречѐ. что̀ не по́мните глагѡ́лъ  є҆гѡ̀, и҆̀мже вѣ́ровавше ви̑дѣннаѧ проповѣ́дахꙋ; но  мнѧ́хꙋсѧ лжа̀ бл҃говѣ́щєнїѧ. та́кѡ бы́ша є҆щѐ ко́сни  оу҆ч҃нцы̀: но пе́тръ течѐ, и҆ ви́дѣвъ просла́ви твоѧ̑ въ  себѣ̀ чꙋдеса̀. 
Є҆ѯапостїла́рїй є҃: 
Живо́тъ и҆ пꙋ́ть, хрⷭ҇то́съ воста̀ и҆з̾ ме́ртвыхъ,  клео́пѣ и҆ лꙋцѣ̀ спꙋтеше́ствова, и҆́маже и҆ позна́сѧ во  є҆ммаꙋ́сѣ, преломлѧ́ѧй хлѣ́бъ: и҆́хже дꙋ́шы и҆ сердца̀  горѧ́ща бѧ́хꙋ, є҆гда̀ тѣ́ма глаго́лаше на пꙋтѝ, и҆  писа̑нїѧ ска́зоваше, ꙗ҆̀же претерпѣ̀. съ ни́ми же воста̀,  зове́мъ: ꙗ҆ви́сѧ же и҆ петро́ви. 
(с. ф҃к ѡ҆б.) 
Бг҃оро́диченъ: 
Пою̀ безчи́сленнꙋю твою̀ млⷭ҇ть, тво́рче мо́й, ꙗ҆́кѡ  себѐ и҆стощи́лъ є҆сѝ, понестѝ и҆ сп҃стѝ человѣ́ческое  є҆стество̀ ѡ҆ѕло́бленное: и҆ бг҃ъ сы́й, и҆зво́лилъ є҆сѝ  ѿ чⷭ҇тыѧ бг҃оѻтрокови́цы по мнѣ̀ бы́ти, и҆ сни́ти да́же  до а҆́да, хотѧ́ ми сп҃сти́сѧ, мл҃твами ро́ждшїѧ тѧ̀, влⷣко  всеще́дрый. 
Оу҆́треннѧѧ стїхи́ра, гла́съ є҃: 
Ѽ премꙋ́дрыхъ сꙋде́бъ твои́хъ хрⷭ҇тѐ, ка́кѡ петрꙋ̀  оу҆́бѡ плащани́цами є҆ди́нѣми да́лъ є҆сѝ разꙋмѣ́ти  твоѐ воскрⷭ҇нїе: лꙋцѣ́ же и҆ клео́пѣ. спꙋтеше́ствꙋѧ,  бесѣ́довалъ є҆сѝ: и҆ бесѣ́дꙋѧй, не а҆́бїе. себѐ  ꙗ҆влѧ́еши. тѣ́мже и҆ поноси́мь быва́еши, ꙗ҆́кѡ є҆ди́нъ  прише́льствꙋѧй во і҆ерⷭ҇ли́мъ, и҆ не причаща́ѧйсѧ въ коне́цъ  совѣ́та и҆́хъ. но и҆́же всѧ̑ къ созда́нїѧ по́льзѣ стро́ѧ,  и҆ ꙗ҆̀же ѡ҆ тебѣ̀ прⷪ҇ро́чєствїѧ ѿкры́лъ є҆сѝ, и҆  внегда̀ бл҃гослови́ти хлѣ́бъ позна́лсѧ є҆сѝ и҆̀мъ: и҆̀хже  и҆ пре́жде тогѡ̀ сердца̀ къ позна́нїю твоемꙋ̀ распала́стасѧ.  и҆̀же и҆ оу҆ч҃нкѡ́мъ со́браннымъ, оу҆жѐ ꙗ҆́снѡ  проповѣ́даста твоѐ воскрⷭ҇нїе, и҆́мже поми́лꙋй на́съ. 
Є҆ѯапостїла́рїй ѕ҃: 
Показꙋ́ѧ, ꙗ҆́кѡ чл҃вѣ́къ є҆сѝ сп҃се по сꙋществꙋ̀,  посредѣ̀ ста́въ воскр҃съ ѿ гро́ба, и҆ бра́шна  сопричасти́лсѧ є҆сѝ, оу҆чи́лъ є҆сѝ кр҃ще́нїю покаѧ́нїѧ:  а҆́бїе же къ нбⷭ҇номꙋ возне́слсѧ є҆сѝ ѻ҆ц҃ꙋ̀ и҆  оу҆ч҃нкѡ́мъ оу҆тѣ́шителѧ посла́ти ѡ҆бѣща́лъ є҆сѝ  пребж҃е́ственный бг҃очеловѣ́че, сла́ва твоемꙋ̀ воста́нїю. 
Бг҃оро́диченъ: 
Творе́цъ созда́нїѧ, бг҃ъ всѣ́хъ, пло́ть чл҃вѣ́ческꙋю  прїѧ́тъ ѿ пречⷭ҇тыхъ крове́й твои́хъ, всест҃а́ѧ дв҃о, и҆  и҆стлѣ́вшее моѐ всѐ є҆стество̀ новосодѣ́ла, па́ки  ꙗ҆́коже пре́жде ржⷭ҇тва̀, ѡ҆ста́вль по ржⷭ҇твѣ̀. тѣ́мже  тѧ̀ вѣ́рнѡ всѝ восхвалѧ́емъ, зовꙋ́ще: ра́дꙋйсѧ влⷣчце  мі́ра. 
(с. фк҃а) 
Оу҆́треннѧѧ стїхи́ра, гла́съ ѕ҃: 
И҆́стинный ми́ръ ты̀ хрⷭ҇тѐ къ человѣ́кѡмъ, бж҃їй  ми́ръ тво́й даѧ́й по воста́нїи оу҆ч҃нкѡ́мъ, пристра́шны  показа́лъ є҆сѝ ѧ҆̀, мнѧ́щыѧ дꙋ́хъ ви́дѣти: но оу҆ти́шилъ  є҆сѝ мѧте́жъ дꙋшѝ и҆́хъ, показа́вый рꙋ́цѣ и҆ но́зѣ  твоѝ. ѻ҆ба́че невѣ́рꙋющымъ є҆щѐ, бра́шенъ причаще́нїемъ  и҆ оу҆че́нїй воспомина́нїемъ, ѿве́рзлъ є҆сѝ и҆́хъ  оу҆́мъ, є҆́же разꙋмѣ́ти писа̑нїѧ: и҆̀мже и҆ ѻ҆ч҃еское  ѡ҆бѣтова́нїе ѡ҆бѣща́въ, и҆ бл҃гослови́въ ѧ҆̀, ѿстꙋпи́лъ  є҆сѝ на нб҃о. тѣ́мже съ ни́ми покланѧ́емсѧ тебѣ̀, гдⷭ҇и  сла́ва тебѣ̀. 
Є҆ѯапостїла́рїй з҃: 
Ꙗ҆́кѡ взѧ́ша гдⷭ҇а, марі́и ре́кшей, на гро́бъ теча́ста,  сі́мѡнъ пе́тръ и҆ дрꙋгі́й таи́нникъ хрⷭ҇то́въ, є҆го́же  люблѧ́ше. теча́ста же ѻ҆́ба. и҆ ѡ҆брѣто́ста плащани̑цы  є҆ди́ны внꙋ́трь лежа́щѧ: и҆ главны́й же бѣ̀ сꙋда́рь  кромѣ̀ и҆́хъ. тѣ́мже па́ки оу҆молча́ста, до́ндеже хрⷭ҇та̀  ви́дѣста. 
Бг҃оро́диченъ: 
Вє́лїѧ и҆ пресла̑внаѧ менѐ ра́ди содѣ́лалъ є҆сѝ  хрⷭ҇тѐ мо́й многомлⷭ҇тиве: ѿ дв҃ы бо ѻ҆трокови́цы  роди́лсѧ є҆сѝ несказа́ннѡ, и҆ крⷭ҇тъ под̾ѧ́лъ є҆сѝ, и҆  сме́рть претерпѣ́вый, воскрⷭ҇лъ є҆сѝ во сла́вѣ: и҆ на́ше  є҆стество̀ ѿ сме́рти свободи́лъ є҆сѝ. сла́ва хрⷭ҇тѐ  сла́вѣ твое́й, сла́ва си́лѣ твое́й. 
Оу҆́треннѧѧ стїхи́ра, гла́съ з҃: 
Сѐ тьма̀ и҆ ра́нѡ, и҆ что̀ оу҆ гро́ба марі́е стои́ши,  мно́гꙋю тьмꙋ̀ и҆мѣ́ющи въ ра́зꙋмѣ, въ не́йже гдѣ̀  положе́нъ бы́сть, вопроша́еши, і҆и҃съ; но ви́ждь сри́щꙋщѧсѧ  оу҆ч҃нкѝ, ка́кѡ плащани́цами и҆ сꙋдаре́мъ воскрⷭ҇нїе  ѡ҆брѣто́ша, и҆ помѧнꙋ́ша ꙗ҆̀же ѡ҆ си́хъ писа̑нїѧ; съ  ни́миже и҆ и҆́миже и҆ мы̀ вѣ́ровавше. воспѣва́емъ тѧ̀  жизнода́вца хрⷭ҇та̀. 
Є҆ѯапостїла́рїй и҃: 
Два̀ а҆́гг҃ла ви́дѣвши внꙋ́трь гро́ба марі́а,  оу҆дивлѧ́шесѧ, и҆ хрⷭ҇та̀ не зна́ющи, ꙗ҆́кѡ вертогра́дарѧ  вопроша́ше: гдⷭ҇и, гдѣ̀ положи́лъ (с. фк҃а ѡ҆б.) є҆сѝ  тѣ́ло і҆и҃са моегѡ̀; зва́нїемъ же того̀ позна́вши бы́ти  самого̀ сп҃са, слы́ша, не прикаса́йсѧ мнѣ̀: ко ѻ҆ц҃ꙋ̀  ѿхождꙋ̀, рцы̀ бра́тїи мое́й. 
Бг҃оро́диченъ: 
Ѿ трⷪ҇цы родила̀ є҆сѝ ѻ҆трокови́це є҆ди́наго  неизрече́ннѡ во двою̀ є҆стествꙋ̀ сꙋ́ща, и҆ сꙋгꙋ́ба  дѣ́йствомъ, и҆ є҆ди́наго ѵ҆поста́сїю. того̀ оу҆̀бо молѝ  при́снѡ, ѡ҆ и҆̀же вѣ́рою покланѧ́ющихсѧ, ѿ всѧ́кагѡ  навѣ́та вра́жїѧ и҆зба́витисѧ: ꙗ҆́кѡ всѝ къ тебѣ̀ ны́нѣ  прибѣга́емъ влⷣчце бцⷣе. 
Оу҆́треннѧѧ стїхи́ра, гла́съ и҃: 
Марі́ины сле́зы не всꙋ́е пролива́ютсѧ те́плѣ, се́ бо  сподо́бисѧ и҆ оу҆ча́щихъ а҆́гг҃лѡвъ, и҆ видѣ́нїѧ самогѡ̀  і҆и҃са: но є҆щѐ земна̑ѧ мꙋ́дрствꙋетъ, ꙗ҆́кѡ жена̀  немощна́ѧ. тѣ́мже и҆ ѿсыла́етсѧ не прикаса́тисѧ хрⷭ҇тꙋ̀:  но ѻ҆ба́че проповѣ́дница посыла́етсѧ твои́мъ оу҆ч҃нкѡ́мъ,  и҆̀мже бл҃говѣствова́нїе носѧ́щи, є҆́же ко ѻ҆ч҃ескомꙋ  жре́бїю восхо́дъ возвѣща́ющи. съ не́юже сподо́би и҆ на́съ  ꙗ҆вле́нїѧ твоегѡ̀ влⷣко гдⷭ҇и. 
Є҆ѯапостїла́рїй ѳ҃: 
Заключє́нымъ влⷣко две́ремъ, ꙗ҆́кѡ вше́лъ є҆сѝ,  а҆пⷭ҇лы и҆спо́лнилъ є҆сѝ дх҃а прест҃а́гѡ, ми́рнѡ дꙋ́нꙋвъ:  и҆̀мже вѧза́ти же и҆ рѣша́ти грѣхѝ, ре́клъ є҆сѝ. и҆ по  ѻ҆смѝ дне́хъ, твоѧ̑ ре́бра ѳѡмѣ̀ показа́лъ є҆сѝ, и҆  рꙋ́цѣ, съ ни́мже вопїе́мъ: гдⷭ҇ь и҆ бг҃ъ ты̀ є҆сѝ. 
Бг҃оро́диченъ: 
Твоего̀ сн҃а ꙗ҆́кѡ ви́дѣла є҆сѝ ѿ гро́ба воскⷭ҇рша  тридне́внаго, бг҃оневѣ́стнаѧ, прест҃а́ѧ дв҃о, всю̀ ско́рбь  ѿложи́ла є҆сѝ: ю҆́же под̾ѧ́ла є҆сѝ ꙗ҆́кѡ мт҃и,  є҆гда̀ оу҆зрѣ́ла є҆сѝ стра́ждꙋща, и҆ ра́дости  и҆спо́лншисѧ со оу҆ч҃нкѝ є҆гѡ̀, почита́ющи того̀ пое́ши.  тѣ́мже и҆̀же бцⷣꙋ тѧ̀ ны́нѣ и҆сповѣ́дающихъ сп҃са́й. 
Оу҆́треннѧѧ стїхи́ра, гла́съ є҃: 
Ꙗ҆́кѡ въ послѣ́днѧѧ лѣ́та, сꙋ́щꙋ по́здѣ ѿ сꙋббѡ́тъ  предста́лъ (с. фк҃в) є҆сѝ дрꙋгѡ́мъ хрⷭ҇тѐ: и҆ чꙋдесе́мъ  чꙋ́до и҆звѣствꙋ́еши, заключє́ннымъ вхо́дѡмъ две́рнымъ,  є҆́же и҆з̾ ме́ртвыхъ твоѐ воскрⷭ҇нїе. но и҆спо́лнилъ  є҆сѝ ра́дости оу҆ч҃нкѝ, и҆ дх҃а ст҃а́го препо́далъ  є҆сѝ и҆̀мъ: и҆ вла́сть по́далъ є҆сѝ ѡ҆ставле́нїѧ  грѣхѡ́въ, и҆ ѳѡмꙋ̀ не ѡ҆ста́вилъ є҆сѝ въ невѣ́рствїѧ  погрꙋжа́тисѧ бꙋ́ри. тѣ́мже пода́ждь и҆ на́мъ ра́зꙋмъ  и҆́стинный, и҆ ѡ҆ставле́нїе прегрѣше́нїй бл҃гоꙋтро́бне  гдⷭ҇и. 
Є҆ѯапостїла́рїй і҃: 
Тїверїа́дское мо́ре съ дѣтьмѝ зеведе́євыми,  наѳана́ила съ петро́мъ же, и҆ съ дрꙋги́ма двѣма̀ дре́вле,  и҆ ѳѡмꙋ̀ и҆мѧ́ше на ло́вѣ: и҆̀же хрⷭ҇то́вымъ повелѣ́нїемъ  ѡ҆деснꙋ́ю вве́ргше, мно́жество и҆звлеко́ша ры́бъ, є҆го́же  пе́тръ позна́въ, къ немꙋ̀ бродѧ́ше. и҆̀мже тре́тїе  ꙗ҆вле́йсѧ, и҆ хлѣ́бъ показа̀, и҆ ры́бꙋ на оу҆́глехъ. 
Бг҃оро́диченъ: 
Воскрⷭ҇шаго гдⷭ҇а тридне́вна ѿ гро́ба, дв҃о молѝ, ѡ҆  воспѣва́ющихъ тѧ̀, и҆ любо́вїю блажа́щихъ: тебе́ бо и҆́мамы  всѝ прибѣ́жище сп҃си́тельное, и҆ хода́таицꙋ къ немꙋ̀.  наслѣ́дїе бо твоѐ, и҆ рабѝ є҆смы̀ бцⷣе, и҆ къ твоемꙋ̀  застꙋпле́нїю всѝ взира́емъ. 
Оу҆́треннѧѧ стїхи́ра, гла́съ ѕ҃: 
По є҆́же во а҆́дъ соше́ствїи, и҆ є҆́же и҆з̾ ме́ртвыхъ  воскрⷭ҇нїи, скорбѧ́ще, ꙗ҆́коже досто́ѧше, ѡ҆ разлꙋче́нїи  твое́мъ хрⷭ҇тѐ оу҆ч҃нцы̀, на дѣ́ланїе ѡ҆брати́шасѧ, и҆  па́ки кораблѝ и҆ мрє́жи, и҆ ло́ва нигдѣ́же: но ты̀ сп҃се  ꙗ҆ви́всѧ ꙗ҆́кѡ влⷣка всѣ́хъ, ѡ҆деснꙋ́ю мрє́жи  повелѣва́еши воврещѝ, и҆ бы́сть сло́во дѣ́ло вско́рѣ, и҆  мно́жество ры́бъ мно́гое, и҆ ве́черѧ стра́ннаѧ гото́ва на  землѝ, є҆ѧ́же причасти́вшымсѧ тогда̀ твои̑мъ оу҆ч҃нкѡ́мъ,  и҆ на́съ ны́нѣ мы́сленнѣ сподо́би наслади́тисѧ,  чл҃вѣколю́бче гдⷭ҇и 
Є҆ѯапостїла́рїй а҃і: 
По бж҃е́ственнѣмъ воста́нїи, три́жды петра̀, лю́биши ли  мѧ̀, вопроша́ѧй гдⷭ҇ь, свои́хъ ѻ҆ве́цъ предлага́етъ  пастыренача́льника, и҆́же ви́дѧ, є҆го́же люблѧ́ше і҆и҃съ,  во слѣ́дъ грѧдꙋ́ща, вопроша́ше (с. фк҃в ѡ҆б.) влⷣкꙋ: се́й  же что̀; а҆́ще хощꙋ̀, речѐ пребыва́ти семꙋ̀, до́ндеже и҆  па́ки прїидꙋ̀, что̀ къ тебѣ̀ дрꙋ́же пе́тре; 
Бг҃оро́диченъ: 
Ѽ стра́шное та́инство! ѽ пресла́вное чꙋ́до! сме́ртїю  сме́рть всеконе́чнѣ погꙋбле́на бы́сть. кто̀ оу҆́бѡ не  воспое́тъ; и҆ кто̀ не поклони́тсѧ твоемꙋ̀ воскрⷭ҇нїю,  сло́ве, и҆ чи́стѡ ро́ждшей тѧ̀ пло́тїю бцⷣѣ; є҆ѧ́же  мл҃твами, всѣ́хъ гее́нны и҆зба́ви. 
Оу҆́треннѧѧ стїхи́ра, гла́съ и҃: 
Ꙗ҆влѧ́ѧ себѐ оу҆ч҃нкѡ́мъ твои̑мъ сп҃се по воскрⷭ҇нїи,  сі́мѡнꙋ да́лъ є҆сѝ ѻ҆ве́цъ па́ствꙋ, за любвѐ воздаѧ́нїе,  ꙗ҆̀же ѡ҆ па́ствѣ попече́нїѧ и҆ща̀. тѣ́мже и҆ глаго́лалъ  є҆сѝ: а҆́ще лю́биши мѧ̀ пе́тре, пасѝ а҆́гнцы моѧ̑, пасѝ  ѻ҆́вцы моѧ̑. ѻ҆́нъ же а҆́бїе показꙋ́ѧ дрꙋголю́бное, ѡ҆  дрꙋзѣ́мъ оу҆ч҃нцѣ̀ вопроша́ше: и҆́хже мл҃твами хрⷭ҇тѐ,  ста́до твоѐ сохранѧ́й ѿ волкѡ́въ гꙋбѧ́щихъ є҆̀. 


(с. фк҃г) 
[глⷡ҇а н҃є] Ѿпꙋсти́тельнїи тропарѝ, кондакѝ, и҆  свѣти́льны гдⷭ҇а дневні́и, и҆ на лїтꙋргі́ахъ, прокі́мени,  а҆по́столи, а҆ллилꙋїа́рє, є҆ѵⷢ҇лїа, и҆ прича́стны всеѧ̀  седми́цы.  
Въ недѣ́лю ве́чера тропа́рь безпло́тныхъ, гла́съ д҃: 
Нбⷭ҇ныхъ во́инствъ а҆рхїстрати́зи, мо́лимъ ва́съ при́снѡ  мы̀ недосто́йнїи, да ва́шими мл҃твами ѡ҆градитѐ на́съ  кро́вомъ крилꙋ̀ невеще́ственныѧ ва́шеѧ сла́вы, сохранѧ́юще  на́съ припа́дающихъ прилѣ́жнѡ, и҆ вопїю́щихъ: ѿ бѣ́дъ  и҆зба́вите на́съ, ꙗ҆́кѡ чинонача̑льницы вы́шнихъ си́лъ. 
Бг҃оро́диченъ, гла́съ то́йже: 
Воспита́вшейсѧ во хра́мѣ во ст҃а̑ѧ ст҃ы́хъ,  ѡ҆дѣ́ѧннѣй вѣ́рою и҆ премꙋ́дростїю, и҆ безмѣ́рнымъ  дв҃ствомъ, а҆рхїстрати́гъ гаврїи́лъ принесѐ съ нб҃сѐ  цѣлова́нїе, и҆ є҆́же ра́дꙋйсѧ, ра́дꙋйсѧ бл҃гослове́ннаѧ,  ра́дꙋйсѧ препросла́вленнаѧ, гдⷭ҇ь съ тобо́ю. 
То́йже и҆ въ понедѣ́льникъ на Бг҃ъ гдⷭ҇ь. 
Конда́къ, гла́съ в҃: 
А҆рхїстрати́зи бж҃їи, слꙋжи́телїе бж҃е́ственныѧ сла́вы,  а҆́гг҃лѡвъ нача̑льницы, и҆ человѣ́кѡмъ наста̑вницы,  поле́зное на́мъ проси́те, и҆ ве́лїю млⷭ҇ть, ꙗ҆́кѡ  безпло́тныхъ а҆рхїстрати́зи. 
Свѣти́ленъ: 
Нб҃о ѕвѣзда́ми оу҆краси́вый ꙗ҆́кѡ бг҃ъ, и҆ твои́ми  а҆́гг҃лы всю̀ зе́млю просвѣти́вый, содѣ́телю всѣ́хъ,  пою́щыѧ тѧ̀ сп҃са́й. 
Бг҃оро́диченъ: 
Сла́досте а҆́гг҃лѡвъ, скорбѧ́щихъ ра́досте, хрⷭ҇тїа́нъ  предста́тельнице дв҃о мт҃и гдⷭ҇нѧ, застꙋпѝ на́съ, и҆  и҆зба́ви вѣ́чныхъ мꙋ́къ. 
(с. фк҃г ѡ҆б.) 
На лїтꙋргі́и, прокі́менъ, гла́съ д҃: Творѧ́й а҆́гг҃лы  своѧ̑ дх҃и, и҆ слꙋги̑ своѧ̑ пла́мень ѻ҆́гненный. Сті́хъ:  Бл҃гословѝ дꙋшѐ моѧ̀ гдⷭ҇а, гдⷭ҇и бж҃е мо́й возвели́чилсѧ  є҆сѝ ѕѣлѡ̀. А҆по́столъ къ є҆вре́ємъ, зача́ло т҃є:  А҆́ще глаго́ланное а҆́гг҃лы: А҆ллилꙋ́їа, гла́съ є҃:  Хвали́те гдⷭ҇а всѝ а҆́гг҃ли є҆гѡ̀, хвали́те є҆го̀ всѧ̑  си̑лы є҆гѡ̀. Сті́хъ: Ꙗ҆́кѡ то́й речѐ, и҆ бы́ша: то́й  повелѣ̀, и҆ созда́шасѧ. Є҆ѵⷢ҇лїе матѳе́а, зача́ло н҃в:  Оу҆подо́бисѧ црⷭ҇твїе нбⷭ҇ное человѣ́кꙋ, сѣ́ѧвшꙋ до́брое  сѣ́мѧ на селѣ̀ свое́мъ: Прича́стенъ: Творѧ́й а҆́гг҃лы  своѧ̑ дх҃и: 
Въ понедѣ́льникъ ве́чера тропа́рь прⷣте́чи, гла́съ в҃: 
Па́мѧть првⷣнагѡ съ похвала́ми, тебѣ́ же довлѣ́етъ  свидѣ́тельство гдⷭ҇не прⷣте́че, показа́лъ бо сѧ є҆сѝ  вои́стиннꙋ и҆ прⷪ҇ро́кѡвъ чⷭ҇тнѣ́йшїй, ꙗ҆́кѡ и҆ въ  стрꙋѧ́хъ крⷭ҇ти́ти сподо́билсѧ є҆сѝ проповѣ́даннаго:  тѣ́мже за и҆́стинꙋ пострада́въ ра́дꙋѧсѧ, бл҃говѣсти́лъ  є҆сѝ и҆ сꙋ́щымъ во а҆́дѣ бг҃а ꙗ҆́вльшагосѧ пло́тїю,  взе́млющаго грѣ́хъ мі́ра, и҆ подаю́щаго на́мъ ве́лїю  млⷭ҇ть. 
Бг҃оро́диченъ, гла́съ то́йже: 
Бж҃е́ственнагѡ бы́хомъ ѻ҆́бщницы є҆стества̀ тобо́ю  бцⷣе приснодв҃о: бг҃а бо на́мъ воплоти́вшагосѧ родила̀  є҆сѝ. тѣ́мже по до́лгꙋ тѧ̀ всѝ бл҃гоче́стнѡ велича́емъ. 
Конда́къ, гла́съ в҃. Подо́бенъ: Вы́шнихъ и҆щѧ̀: 
Прⷪ҇ро́че бж҃їй, и҆ прⷣте́че бл҃года́ти, главꙋ̀ твою̀  ꙗ҆́кѡ ши́покъ сщ҃е́ннѣйшїй ѿ землѝ ѡ҆брѣ́тше,  и҆сцѣлє́нїѧ всегда̀ прїе́млемъ: и҆́бо па́ки ꙗ҆́коже  пре́жде въ мі́рѣ проповѣ́дꙋеши покаѧ́нїе. 
Свѣти́ленъ: 
Прⷣте́чꙋ і҆ѡа́нна, и҆ крⷭ҇ти́телѧ сп҃сова, во  прⷪ҇ро́цѣхъ прⷪ҇ро́ка, и҆ пꙋсты́ни воспита́нїе,  є҆лїсаве́тино рожде́нїе восхва́лимъ всѝ. 
Бг҃оро́диченъ: Сла́досте а҆́гг҃лѡвъ: и҆щѝ Въ  понедѣ́льникъ. На лїтꙋргі́и прокі́менъ, гла́съ з҃:  Возвесели́тсѧ првⷣникъ ѡ҆ гдⷭ҇ѣ, и҆ оу҆пова́етъ на него̀.  Сті́хъ: Оу҆слы́ши бж҃е гла́съ (с. фк҃д) мо́й, внегда̀  моли́ти ми сѧ къ тебѣ̀. А҆по́столъ дѣѧ́нїй, зача́ло л҃г:  Ꙗ҆́коже скончава́ше і҆ѡа́ннъ тече́нїе: А҆ллилꙋ́їа, гла́съ  д҃: Првⷣникъ ꙗ҆́кѡ фі́нїѯъ процвѣте́тъ, ꙗ҆́кѡ ке́дръ,  и҆́же въ лїва́нѣ, оу҆мно́житсѧ. Сті́хъ: Насажде́ни въ  домꙋ̀ гдⷭ҇ни, во дво́рѣхъ бг҃а на́шегѡ процвѣтꙋ́тъ.  Є҆ѵⷢ҇лїе і҆ѡа́нна, зача́ло г҃: Ви́дѣ і҆ѡа́ннъ і҆и҃са  грѧдꙋ́ща къ себѣ̀: Прича́стенъ: Въ па́мѧть вѣ́чнꙋю бꙋ́детъ  првⷣникъ: 
Во вто́рникъ ве́чера, тропа́рь крⷭ҇та̀, гла́съ а҃: 
Сп҃сѝ гдⷭ҇и лю́ди твоѧ̑, и҆ бл҃гословѝ достоѧ́нїе  твоѐ, побѣ̑ды бл҃говѣ́рномꙋ і҆мпера́торꙋ на́шемꙋ,  и҆́мⷬ҇къ, на сопроти̑вныѧ да́рꙋѧ, и҆ твоѐ сохранѧ́ѧ  крⷭ҇то́мъ твои́мъ жи́тельство. 
Крⷭ҇тобг҃оро́диченъ: Твоѐ предста́тельство и҆мꙋ́ще  пречⷭ҇таѧ, и҆ твои́ми мл҃твами лю́тыхъ и҆збавлѧ́еми,  крⷭ҇то́мъ сн҃а твоегѡ̀ вездѣ̀ соблюда́еми, по до́лгꙋ тѧ̀  всѝ бл҃гоче́стнѡ велича́емъ. 
Конда́къ, гла́съ д҃: 
Вознесы́йсѧ на крⷭ҇тъ во́лею, тезоимени́томꙋ твоемꙋ̀  но́вомꙋ жи́тельствꙋ, щедрѡ́ты твоѧ̑ да́рꙋй хрⷭ҇тѐ бж҃е:  возвеселѝ си́лою твое́ю бл҃говѣ́рнаго і҆мпера́тора  на́шего, и҆́мⷬ҇къ, побѣ̑ды даѧ̀ є҆мꙋ̀ на сопоста́ты,  посо́бїе и҆мꙋ́щꙋ твоѐ ѻ҆рꙋ́жїе ми́ра, непобѣди́мꙋю  побѣ́дꙋ. 
Свѣти́ленъ: 
Крⷭ҇тъ храни́тель всеѧ̀ вселе́нныѧ, крⷭ҇тъ красота̀  цр҃кве, крⷭ҇тъ царе́й держа́ва, крⷭ҇тъ вѣ́рныхъ  оу҆твержде́нїе, крⷭ҇тъ а҆́гг҃лѡвъ сла́ва, и҆ де́мѡнѡвъ  ꙗ҆́зва. 
Крⷭ҇тобг҃оро́диченъ: 
Оу҆ крⷭ҇та̀ предстоѧ́щи тѧ̀ безсѣ́меннѡ ро́ждшаѧ, и҆  рыда́ющи вопїѧ́ше: оу҆вы̀ сладча́йшее ча́до, ка́кѡ заше́лъ  є҆сѝ ѿ ѻ҆́чїю моє́ю; ка́кѡ въ ме́ртвыхъ вмѣни́лсѧ  є҆сѝ; 
На лїтꙋргі́и прокі́менъ, гла́съ г҃: Пѣ́снь бцⷣы:  Вели́читъ дꙋша̀ (с. фк҃д ѡ҆б.) дꙋша̀ моѧ̀ гдⷭ҇а, и҆  возра́довасѧ дх҃ъ мо́й ѡ҆ бз҃ѣ сп҃сѣ мое́мъ. Сті́хъ:  Ꙗ҆́кѡ призрѣ̀ на смире́нїе рабы̑ своеѧ̀, се́ бо ѿ ны́нѣ  оу҆бл҃жа́тъ мѧ̀ всѝ ро́ди. А҆по́столъ къ фїлїпписі́ємъ,  зача́ло с҃м: Сїѐ да мꙋ́дрствꙋетсѧ въ ва́съ: А҆ллилꙋ́їа,  гла́съ и҃: Слы́ши дщѝ и҆ ви́ждь, и҆ приклонѝ оу҆́хо  твоѐ. Сті́хъ: Лицꙋ̀ твоемꙋ̀ помо́лѧтсѧ бога́тїи лю́дстїи.  Є҆ѵⷢ҇лїе лꙋкѝ, зача́ло н҃д: Вни́де і҆и҃съ въ ве́сь  нѣ́кꙋю: Прича́стенъ: Ча́шꙋ сп҃се́нїѧ прїимꙋ̀, и҆ и҆́мѧ  гдⷭ҇не призовꙋ̀. 
Въ сре́дꙋ ве́чера, тропа́рь а҆пⷭ҇лѡвъ, гла́съ г҃: 
А҆пⷭ҇ли ст҃і́и, моли́те млⷭ҇тиваго бг҃а, да  прегрѣше́нїй ѡ҆ставле́нїе пода́стъ дꙋша́мъ на́шымъ. 
И҆ны́й ст҃а́гѡ нїкола́а, гла́съ д҃: 
Пра́вило вѣ́ры, и҆ ѡ҆́бразъ кро́тости, воздержа́нїѧ  оу҆чи́телѧ, ꙗ҆ви́ тѧ ста́дꙋ твоемꙋ̀, ꙗ҆́же веще́й  и҆́стина: сегѡ̀ ра́ди стѧжа́лъ є҆сѝ смире́нїемъ высѡ́каѧ,  нището́ю бога́таѧ. ѻ҆́тче сщ҃еннонача́льниче нїко́лае,  молѝ хрⷭ҇та̀ бг҃а, сп҃сти́сѧ дꙋша́мъ на́шымъ. 
Бг҃оро́диченъ: 
Сло́во ѻ҆́ч҃ее, хрⷭ҇та̀ бг҃а на́шего, ѿ тебѐ  воплоти́вшагосѧ позна́хомъ бцⷣе дв҃о, є҆ди́на чⷭ҇таѧ,  є҆ди́на бл҃гослове́ннаѧ: тѣ́мъ непреста́ннѡ тѧ̀  воспѣва́юще велича́емъ. 
Конда́къ а҆пⷭ҇лѡвъ, гла́съ в҃: 
Твє́рдыѧ и҆ бг҃овѣща̑нныѧ проповѣ́датели, ве́рхъ  оу҆ч҃нкъ твои́хъ гдⷭ҇и, прїѧ́лъ є҆сѝ въ наслажде́нїе  бл҃ги́хъ твои́хъ и҆ поко́й: болѣ̑зни бо ѻ҆́нѣхъ, и҆  сме́рть прїѧ́лъ є҆сѝ па́че всѧ́кагѡ всепло́дїѧ, є҆ди́не  свѣ́дый сердє́чнаѧ. 
И҆ны́й ст҃а́гѡ нїкола́а, гла́съ г҃. Подо́бенъ: Дв҃а  дне́сь: 
Въ мѵ́рѣхъ ст҃е, сщ҃еннодѣ́йствитель показа́лсѧ  є҆сѝ, хрⷭ҇то́во бо прпⷣбне є҆ѵⷢ҇лїе и҆спо́лнивъ,  положи́лъ є҆сѝ дꙋ́шꙋ твою̀ ѡ҆ лю́дехъ твои́хъ, и҆ спа́слъ  є҆сѝ непови̑нныѧ ѿ сме́рти. сегѡ̀ ра́ди ѡ҆ст҃и́лсѧ  є҆сѝ, ꙗ҆́кѡ вели́кїй таи́нникъ бж҃їѧ бл҃года́ти. 
(с. фк҃є) 
Свѣти́ленъ а҆пⷭ҇лѡвъ. Подо́бенъ: Жєны̀ оу҆слы́шите: 
Во всю̀ подсо́лнечнꙋю те́кше, проповѣ́дасте хрⷭ҇то́во  ѿ дв҃ы ст҃о́е воплоще́нїе вои́стиннꙋ, ѿ пре́лести  ѡ҆браща́юще ꙗ҆зы́ки, и҆ просвѣща́юще, и҆ всѧ̑ наꙋча́юще,  трⷪ҇цꙋ почита́ти ст҃ꙋ́ю, а҆пⷭ҇ли сп҃совы. 
Подо́бенъ: 
Вели́каго началопа́стырѧ, и҆ і҆ера́рха всѝ  предсѣда́телѧ мѷрлѷкі́йскаго нїкола́а хва́лимъ: мно́ги бо  мꙋ́жи сп҃сѐ, непра́веднѡ оу҆мре́ти и҆мꙋ́щыѧ, царю̀  ꙗ҆влѧ́етсѧ со а҆ѵла́вїемъ во снѣ̀, рѣша̀ непра́ведно  и҆зрече́нїе. 
Бг҃оро́диченъ: 
Мр҃і́е чⷭ҇тнѣ́йшаѧ, злата́ѧ кади́льнице, невмѣсти́магѡ  бж҃ества̀ прїѧ́телище бы́вшее, въ не́мже ѻ҆ц҃ъ бл҃говолѝ,  сн҃ъ же всели́сѧ, и҆ дх҃ъ ст҃ы́й ѡ҆сѣни́въ тѧ̀  ѻ҆трокови́це, показа̀ бцⷣꙋ. 
На лїтꙋргі́и прокі́менъ, гла́съ и҃: Во всю̀ зе́млю  и҆зы́де вѣща́нїе и҆́хъ, и҆ въ концы̀ вселе́нныѧ глаго́лы  и҆́хъ. Сті́хъ: Нб҃са̀ повѣ́даютъ сла́вꙋ бж҃їю, творе́нїе же  рꙋкꙋ̀ є҆гѡ̀ возвѣща́етъ тве́рдь. А҆по́столъ къ  корі́нѳѧнѡмъ, зача́ло рл҃а: Бг҃ъ ны̀ посла́нники послѣ́днїѧ  ꙗ҆вѝ: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀  твоѧ̑ гдⷭ҇и, и҆́бо и҆́стинꙋ твою̀ въ цр҃кви ст҃ы́хъ. Сті́хъ:  Бг҃ъ прославлѧ́емь въ совѣ́тѣ ст҃ы́хъ. Є҆ѵⷢ҇лїе матѳе́а,  зача́ло л҃д, ѿ полꙋ̀: Призва̀ і҆и҃съ ѻ҆бана́десѧть  оу҆ч҃нкѝ своѧ̑: Прича́стенъ: Во всю̀ зе́млю и҆зы́де  вѣща́нїе и҆́хъ: 
Въ четверто́къ ве́чера: тропа́рь, гла́съ а҃: Сп҃сѝ  гдⷭ҇и лю́ди твоѧ̑: Крⷭ҇тобг҃оро́диченъ: Твоѐ  предста́тельство и҆мꙋ́ще пречⷭ҇таѧ: Конда́къ: Вознесы́йсѧ на  крⷭ҇тъ во́лею: Свѣти́ленъ: Крⷭ҇тъ храни́тель всеѧ̀  вселе́нныѧ: Крⷭ҇тобг҃оро́диченъ: Оу҆ крⷭ҇та̀ предстоѧ́щи:  сїѧ̑ всѧ̑ писа́шасѧ въ сре́дꙋ. На лїтꙋргі́и прокі́менъ,  гла́съ з҃: Возноси́те гдⷭ҇а бг҃а на́шего, и҆ покланѧ́йтесѧ  (с. фк҃є ѡ҆б.) подно́жїю нѡ́гꙋ є҆гѡ̀, ꙗ҆́кѡ ст҃о є҆́сть.  Сті́хъ: Гдⷭ҇ь воцр҃и́сѧ, да гнѣ́ваютсѧ лю́дїе. А҆по́столъ  къ корі́нѳѧнѡмъ, зача́ло рк҃є: Сло́во крⷭ҇тное: А҆ллилꙋ́їа,  гла́съ а҃. Помѧнѝ со́нмъ тво́й, є҆го́же стѧжа́лъ є҆сѝ  и҆спе́рва. Сті́хъ: Бг҃ъ же цр҃ь на́шъ пре́жде вѣ́ка,  содѣ́ла сп҃се́нїе посредѣ̀ землѝ. Прича́стенъ: Сп҃се́нїе  содѣ́лалъ є҆сѝ посредѣ̀ землѝ бж҃е. 
Въ пѧто́къ ве́чера тропа́рь, гла́съ в҃: 
А҆пⷭ҇ли, мч҃нцы и҆ прⷪ҇ро́цы, ст҃телїе, прпⷣбнїи и҆  првⷣнїи, до́брѣ по́двигъ соверши́вшїи, и҆ вѣ́рꙋ  соблю́дшїи, дерзнове́нїе и҆мꙋ́ще ко сп҃сꙋ, ѡ҆ на́съ того̀  ꙗ҆́кѡ бл҃га моли́те, сп҃сти́сѧ, мо́лимсѧ, дꙋша́мъ на́шымъ. 
Дрꙋгі́й за оу҆поко́й: 
Помѧнѝ гдⷭ҇и, ꙗ҆́кѡ бл҃гъ рабы̑ твоѧ̑, и҆ є҆ли̑ка въ  житїѝ согрѣши́ша, простѝ: никто́же бо безгрѣ́шенъ,  то́кмѡ ты̀ могі́й и҆ преста́влєннымъ да́ти поко́й. 
Бг҃оро́диченъ: 
Мт҃и ст҃а́ѧ неизрече́ннагѡ свѣ́та, а҆́гг҃льскими тѧ̀  пѣ́сньми почита́юще, бл҃гоче́стнѡ велича́емъ. 
Є҆гда̀ глаго́лемъ, Сла́ва, конда́къ, гла́съ и҃: 
Со ст҃ы́ми оу҆поко́й хрⷭ҇тѐ дꙋ́шы ра̑бъ твои́хъ,  и҆дѣ́же нѣ́сть болѣ́знь, ни печа́ль, ни воздыха́нїе, но  жи́знь безконе́чнаѧ. 
И҆ ны́нѣ, настоѧ́щїй мч҃нченъ, гла́съ то́йже: 
Ꙗ҆́кѡ нача́тки є҆стества̀, насади́телю тва́ри,  вселе́ннаѧ прино́ситъ тѝ гдⷭ҇и бг҃онѡ́сныѧ мч҃нки: тѣ́хъ  мл҃твами въ ми́рѣ глꙋбо́цѣ, цр҃ковь твою̀, жи́тельство  твоѐ бцⷣею соблюдѝ, многомлⷭ҇тиве. 
Свѣти́ленъ: 
И҆́же и҆ ме́ртвыми и҆ живы́ми ѡ҆блада́ѧй ꙗ҆́кѡ бг҃ъ, и҆  ст҃ы́ми твои́ми всю̀ зе́млю просвѣти́вый, содѣ́телю  всѣ́хъ, пою́щыѧ тѧ̀ сп҃са́й. 
(с. фк҃ѕ) 
Бг҃оро́диченъ: 
Мы̀ ѡ҆ тебѣ̀ хва́лимсѧ бцⷣе, и҆ къ бг҃ꙋ тѧ̀ и҆́мамы  предста́тельство, прострѝ рꙋ́кꙋ твою̀ неѡбори́мꙋю, и҆  сокрꙋшѝ врагѝ на́шѧ, твои̑мъ низпослѝ рабѡ́мъ по́мощь ѿ  ст҃а́гѡ. 
На лїтꙋргі́и прокі́менъ, гла́съ и҃: Весели́тесѧ ѡ҆  гдⷭ҇ѣ, и҆ ра́дꙋйтесѧ првⷣнїи. Сті́хъ: Бл҃же́ни, и҆́хже  ѡ҆ста́вишасѧ беззакѡ́нїѧ, и҆ и҆́хже прикры́шасѧ грѣсѝ. И҆  оу҆ме́ршихъ, гла́съ ѕ҃: Дꙋ́шы и҆́хъ во бл҃ги́хъ  водворѧ́тсѧ. А҆по́столъ къ солꙋ́нѧнѡмъ, зача́ло с҃ѻ: Не  хощꙋ̀ ва́съ не вѣ́дѣти ѡ҆ оу҆ме́ршихъ: А҆ллилꙋ́їа, гла́съ  д҃: Воззва́ша првⷣнїи, и҆ гдⷭ҇ь оу҆слы́ша и҆̀хъ, и҆ ѿ  всѣ́хъ скорбе́й и҆́хъ и҆зба́ви и҆̀хъ. Сті́хъ: Мнѡ́ги  скѡ́рби пра́вєднымъ, и҆ ѿ всѣ́хъ и҆́хъ и҆зба́витъ ѧ҆̀  гдⷭ҇ь. Сті́хъ: Бл҃же́ни, ꙗ҆̀же и҆збра́лъ и҆ прїѧ́лъ є҆сѝ  гдⷭ҇и, и҆ па́мѧть и҆́хъ въ ро́дъ и҆ ро́дъ. Є҆ѵⷢ҇лїе  і҆ѡа́нна, зача́ло ѕ҃і: А҆ми́нь а҆ми́нь глаго́лю ва́мъ,  ꙗ҆́кѡ слꙋ́шаѧй словесѐ моегѡ̀: Прича́стенъ: Ра́дꙋйтесѧ:  Дрꙋгі́й, Бл҃же́ни, ꙗ҆̀же: 


(с. фк҃ѕ ѡ҆б.) 
[глⷡ҇а н҃ѕ] Кондакѝ ѻ҆́бщыѧ ст҃ы̑мъ.  
Конда́къ прⷪ҇ро́кꙋ, гла́съ д҃. Подо́бенъ: Ꙗ҆ви́лсѧ  є҆сѝ дне́сь: 
Просвѣти́вшеесѧ дх҃омъ чи́стое твоѐ се́рдце,  прⷪ҇ро́чества бы́сть свѣтлѣ́йшагѡ прїѧ́телище: зри́ши бо  ꙗ҆́кѡ настоѧ̑щаѧ дале́че сꙋ̑щаѧ. сегѡ̀ ра́ди тѧ̀  почита́емъ, прⷪ҇ро́че бл҃же́нне, и҆́мⷬ҇къ, сла́вне. 
Конда́къ а҆пⷭ҇лꙋ, гла́съ д҃. Подо́бенъ: Ꙗ҆ви́лсѧ є҆сѝ  дне́сь: 
Ꙗ҆́кѡ ѕвѣздꙋ̀ пресвѣ́тлꙋю цр҃ковь всегда̀ стѧжа́ тѧ  а҆пⷭ҇ле, и҆́мⷬ҇къ, чꙋде́съ твои́хъ многоподава́нїемъ  просвѣща́ема. тѣ́мже зове́мъ хрⷭ҇тꙋ̀: сп҃сѝ чтꙋ́щихъ  вѣ́рою па́мѧть твоегѡ̀ а҆пⷭ҇ла, многомлⷭ҇тиве. 
Конда́къ а҆пⷭ҇лѡмъ, гла́съ д҃: 
Ло́зїе ꙗ҆ви́стесѧ хрⷭ҇то́ва вїногра́да мꙋ́дрїи,  гро́здїе приносѧ́ще въ добродѣ́телехъ, вїно̀ на́мъ  сп҃се́нїѧ и҆сточа́юще: є҆го́же прїе́млемъ весе́лїѧ  и҆сполнѧ́ющесѧ, пра́зднꙋемъ честнꙋ́ю ва́шꙋ па́мѧть, въ ню́же  моли́те дарова́тисѧ на́мъ вели́цѣй млⷭ҇ти и҆ ѿпꙋще́нїю  грѣхѡ́въ, гдⷭ҇ни а҆пⷭ҇ли. 
Конда́къ ст҃и́телю, гла́съ в҃. Подо́бенъ: Вы́шнихъ  и҆щѧ̀: 
Бж҃е́ственный гро́мъ, трꙋба̀ дх҃о́внаѧ, вѣ́ры  насади́телю, и҆ ѿсѣка́телю є҆ресе́й. трⷪ҇цы оу҆го́дниче  вели́кїй ст҃и́телю, и҆́мⷬ҇къ, со а҆́гг҃лы предстоѧ̀ при́снѡ,  молѝ непреста́ннѡ ѡ҆ всѣ́хъ на́съ. 
(с. фк҃з) 
Конда́къ ст҃и́телємъ, гла́съ и҃. Подо́бенъ: Ꙗ҆́кѡ  нача́тки: 
Ꙗ҆́кѡ добродѣ́телей оу҆чи́телїе, и҆ і҆ера́рхѡвъ  оу҆краше́нїе, цр҃ковь пою́щи ва́съ сла́витъ: мл҃твами  ва́шими пода́йте чтꙋ́щымъ ва́съ любо́вїю, добродѣ́телей  и҆справле́нїе, и҆ собла́знѡвъ и҆збавле́нїе, ꙗ҆́кѡ  непобѣди́мїи. 
Конда́къ прпⷣбномꙋ, гла́съ в҃. Подо́бенъ: Вы́шнихъ  и҆щѧ̀: 
Чистото́ю дꙋше́вною бж҃е́ственнѡ воѡрꙋ́живсѧ, и҆  непреста̑нныѧ мл҃твы, ꙗ҆́кѡ копїѐ врꙋчи́въ крѣ́пкѡ,  пробо́лъ є҆сѝ бѣсѡ́вскаѧ ѡ҆полчє́нїѧ, и҆́мⷬ҇къ, ѻ҆́тче  на́шъ, молѝ непреста́ннѡ ѡ҆ всѣ́хъ на́съ. 
Конда́къ прпⷣбнымъ, гла́съ в҃. Подо́бенъ: Вы́шнихъ  и҆щѧ̀: 
Волне́нїй мно́жество невла́жнѡ проходѧ́ще, безплѡ́тныѧ  врагѝ стрꙋѧ́ми сле́зъ ва́шихъ крѣ́пкѡ погрꙋзи́ли є҆стѐ  бг҃омꙋ́дрїи и҆ прпⷣбнїи: и҆ чꙋде́съ да́ръ прїи́мше, моли́те  непреста́ннѡ ѡ҆ всѣ́хъ на́съ. 
Конда́къ мч҃нкꙋ, гла́съ в҃. Подо́бенъ: Вы́шнихъ и҆щѧ̀: 
Ѕвѣзда̀ свѣ́тлаѧ ꙗ҆ви́лсѧ є҆сѝ, непреле́стнаѧ  мі́рови, сл҃нца хрⷭ҇та̀ возвѣща́ющи, зарѧ́ми твои́ми  стрⷭ҇тоте́рпче и҆́мⷬ҇къ, и҆ пре́лесть погаси́лъ є҆сѝ всю̀:  на́мъ же подае́ши свѣ́тъ, молѧ́сѧ непреста́ннѡ ѡ҆ всѣ́хъ  на́съ. 
Конда́къ мч҃нкѡмъ, гла́съ в҃. Подо́бенъ: Вы́шнихъ и҆щѧ̀: 
Свѣти́льницы свѣ́тлїи ꙗ҆́вльшесѧ, бж҃е́ственнїи  мч҃нцы, тва́рь всю̀ свѣ́тлостїю чꙋде́съ ѡ҆зарѧ́ете, недꙋ́ги  разрѣша́юще, и҆ глꙋбо́кꙋю тьмꙋ̀ всегда̀ ѿгонѧ́юще,  хрⷭ҇тꙋ̀ бг҃ꙋ молѧ́щесѧ непреста́ннѡ ѡ҆ всѣ́хъ на́съ. 
(с. фк҃з ѡ҆б.) 
Конда́къ сщ҃енномч҃нкꙋ, гла́съ д҃. Подо́бенъ:  Вознесы́йсѧ на крⷭ҇тъ: 
Во ст҃и́телехъ бл҃гоче́стнѡ пожи́въ, и҆ мꙋче́нїѧ пꙋ́ть  проше́дъ, і҆́дѡльскїѧ оу҆гаси́лъ є҆сѝ жє́ртвы, и҆  побо́рникъ бы́въ твоемꙋ̀ ста́дꙋ бг҃омꙋ́дре. тѣ́мже тѧ̀  почита́юще та́йнѡ вопїе́мъ тѝ: ѿ бѣ́дъ и҆зба́ви ны̀  при́снѡ твои́ми мольба́ми ѻ҆́тче на́шъ, и҆́мⷬ҇къ. 
Конда́къ сщ҃енномч҃нкѡмъ, гла́съ г҃. Подо́бенъ: Дв҃а  дне́сь: 
Ꙗ҆́кѡ свѣти́льники незаходи̑мыѧ разꙋ́мнагѡ со́лнца,  соше́дшесѧ дне́сь восхва́лимъ пѣ́сньми: возсїѧ́ли бо  є҆стѐ сꙋ́щымъ во тьмѣ̀ неразꙋ́мїѧ, всѣ́хъ созыва́юще къ  высотѣ̀ бл҃гоче́стїѧ сщ҃енномч҃нцы. тѣ́мъ вопїе́мъ ва́мъ:  ра́дꙋйтесѧ по́стникѡвъ всѣ́хъ ѡ҆снова́нїе. 
Конда́къ прпⷣбномч҃нкꙋ, гла́съ в҃. Подо́бенъ:  Твє́рдыѧ: 
Ꙗ҆́кѡ по́стника бл҃гоче́стна и҆ и҆скꙋ́сна, и҆  страда́льца произволе́нїемъ че́стна, и҆ пꙋсты́ни жи́телѧ  соѡбра́зна, въ пѣ́снехъ досто́йнѡ восхва́лимъ, и҆́мⷬ҇къ,  приснохва́льнаго: то́й бо ѕмі́ѧ попра́лъ є҆́сть. 
Конда́къ прпⷣбномч҃нкѡмъ, гла́съ в҃. Подо́бенъ:  Вы́шнихъ и҆щѧ̀: 
Волне́нїй мно́жество невла́жнѡ проходѧ́ще, безплѡ́тныѧ  врагѝ стрꙋѧ́ми сле́зъ ва́шихъ крѣ́пкѡ погрꙋзи́ли є҆стѐ  бг҃омꙋ́дрїи, прпⷣбнїи мч҃нцы, и҆ чꙋде́съ да́ръ прїе́мше,  моли́те непреста́ннѡ ѡ҆ всѣ́хъ на́съ. 
Конда́къ мч҃нцѣ, гла́съ в҃. Подо́бенъ: Вы́шнихъ и҆щѧ̀: 
Хра́мъ тво́й всечестны́й, ꙗ҆́кѡ цѣльбꙋ̀ дꙋше́внꙋю  ѡ҆брѣ́тше всѝ вѣ́рнїи, велегла́снѡ вопїе́мъ тѝ дѣ́во  мч҃нце, и҆́мⷬ҇къ, великоимени́таѧ: хрⷭ҇та̀ бг҃а молѝ  непреста́ннѡ ѡ҆ всѣ́хъ на́съ. 
(с. фк҃и) 
Конда́къ мч҃нцамъ, гла́съ и҃. Подо́бенъ: Ꙗ҆ви́лсѧ  є҆сѝ: 
Стрⷭ҇тоте́рпицъ хрⷭ҇то́выхъ па́мѧть пра́зднꙋимъ, и҆  вѣ́рою просѧ́ще по́мощи, и҆зба́витисѧ всѣ̑мъ ѿ всѧ́кїѧ  ско́рби, зовꙋ́ще: бг҃ъ на́шъ съ на́ми, и҆́же си́хъ  просла́вивый, ꙗ҆́коже и҆зво́ли. 
Конда́къ прпⷣбнѣй женѣ̀, гла́съ в҃. Подо́бенъ:  Бл҃года́ть прїе́мше: 
За любо́вь гдⷭ҇ню прпⷣбнаѧ, поко́ѧ жела́нїе  возненави́дѣла є҆сѝ, поще́нїемъ дх҃ъ тво́й просвѣти́вши,  крѣ́пкѡ бо ѕвѣ́ри побѣди́ла є҆сѝ: но мл҃твами твои́ми  проти́вныхъ шата́нїе разорѝ. 
Конда́къ прпⷣбнымъ жена́мъ, гла́съ в҃: 
Тѣлеса̀ своѧ̑ посто́мъ и҆знꙋри́вше, и҆ неꙋсы́пными  мл҃твами молѧ́ще зижди́телѧ ѡ҆ грѣсѣ́хъ свои́хъ, ꙗ҆́кѡ да  прїи́мете соверше́нное проще́нїе: и҆ прїѧ́сте бж҃е́ственное  ѡ҆ставле́нїе, и҆ црⷭ҇твїе нбⷭ҇ное. моли́те хрⷭ҇та̀ бг҃а ѡ҆  всѣ́хъ на́съ. 
Конда́къ прпⷣбномч҃нцѣ, гла́съ д҃. Подо́бенъ: Ско́рѡ  предварѝ: 
Бж҃е́ственнаѧ па́мѧть твоѧ̀, и҆́мⷬ҇къ, дне́сь возсїѧ́вши  ꙗ҆ви́сѧ мі́рови ꙗ҆́кѡ со́лнце, сказꙋ́ющи житїѐ твоѐ: ты́  бо воздержа́нїемъ плѡтска́ѧ двиза̑нїѧ разо́рши, и҆  страда́нїѧ кро́вїю оу҆невѣсти́ласѧ є҆сѝ хрⷭ҇тꙋ̀. тѣ́мже  хва́лѧщыѧ тѧ̀ и҆зба́ви ѿ всѧ́кихъ ѕѡ́лъ, да зове́мъ тѝ:  ра́дꙋйсѧ ма́ти прпⷣбнаѧ. 
Конда́къ и҆сповѣ́дникꙋ, гла́съ в҃: 
Наслади́всѧ бг҃омꙋ́дре воздержа́нїѧ, и҆ жела̑нїѧ  плѡтска́ѧ ты̀ оу҆спи́лъ є҆сѝ, ꙗ҆ви́всѧ вѣ́рою  возраща́емь, и҆ ꙗ҆́кѡ живота̀ дре́во ра́йское процвѣ́лъ  є҆сѝ, и҆́мⷬ҇къ, ѻ҆́тче сщ҃е́нный. 
Конда́къ безме́здникѡмъ, гла́съ в҃: 
Бл҃года́ть прїе́мше и҆сцѣле́нїй, простира́ете здра́вїе  сꙋ́щымъ въ нꙋ́ждахъ, вра́чеве, чꙋдотво́рцы пресла́внїи: но  ва́шимъ посѣще́нїемъ (с. фк҃и ѡ҆б.) ра́тникѡвъ де́рзѡсти  низложи́те, мі́ръ и҆сцѣлѧ́юще чꙋдесы̀. 
Конда́къ ю҆рѡ́дивымъ, гла́съ и҃: 
Вы́шнїѧ красоты̀ жела́ѧ, и҆ ни́жнїѧ сла̑сти тѣлє́сныѧ  то́щнѡ ѡ҆ста́вилъ є҆сѝ. нестѧжа́нїемъ сꙋ́етнагѡ мі́ра,  а҆́гг҃льское житїѐ преходѧ̀. сконча́всѧ, и҆́мⷬ҇къ,  бл҃же́нне: съ ни́миже хрⷭ҇та̀ бг҃а молѝ непреста́ннѡ ѡ҆  всѣ́хъ на́съ. 


(с. фк҃ѳ) 
[глⷡ҇а н҃з] Бг҃оро́дичны и҆ крⷭ҇тобг҃оро́дичны  ѿпꙋсти́тельнїи. 
На и҃ гласѡ́въ, пое́мїи во всѐ лѣ́то, въ вече́рни же,  и҆ на Бг҃ъ гдⷭ҇ь на оу҆́трени, и҆ въ коне́цъ оу҆́трени. 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ а҃: 
Чꙋ́до чꙋде́съ бл҃года́тнаѧ, въ тебѣ̀ зрѧ́щи тва́рь  ра́дꙋетсѧ: зачала́ бо є҆сѝ безсѣ́меннѡ, и҆ родила̀ є҆сѝ  неизрече́ннѡ: є҆го́же чинонача̑лїѧ а҆́гг҃лѡвъ ви́дѣти не  мо́гꙋтъ. того̀ молѝ ѡ҆ дꙋша́хъ на́шихъ. 
Въ коне́цъ оу҆́трени: 
Пречⷭ҇таѧ бцⷣе, на нб҃сѣ́хъ бл҃гослове́ннаѧ, и҆ на  землѝ славосло́вимаѧ: ра́дꙋйсѧ невѣ́сто неневѣ́стнаѧ. 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: 
Заче́ншаѧ неѡпа́льнѡ ѻ҆́гнь бж҃е́ственный, и҆ ро́ждшаѧ  безсѣ́меннѡ и҆сто́чника жи́зни гдⷭ҇а, бл҃года́тнаѧ бцⷣе,  сп҃са́й тѧ̀ велича́ющыѧ. 
Въ коне́цъ оу҆́трени: 
Безма́тернѧго на нб҃сѝ па́че мы́сли и҆ слꙋ́ха, на  землѝ без̾ ѻ҆ц҃а̀ родила̀ є҆сѝ: того̀ бцⷣе молѝ ѡ҆  дꙋша́хъ на́шихъ. 
Во вто́рникъ ве́чера, и҆ въ сре́дꙋ на Бг҃ъ гдⷭ҇ь: 
Твоѐ предста́тельство и҆мꙋ́ще пречⷭ҇таѧ, и҆ твои́ми  мл҃твами лю́тыхъ и҆збавлѧ́еми, крⷭ҇то́мъ сн҃а твоегѡ̀  вездѣ̀ соблюда́еми, по до́лгꙋ тѧ̀ всѝ бл҃гоче́стнѡ  велича́емъ. 
Въ коне́цъ оу҆́трени: Пречⷭ҇таѧ бцⷣе: 
(с. фк҃ѳ ѡ҆б.) 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь: 
Заче́ншаѧ неѡпа́льнѡ ѻ҆́гнь бж҃е́ственный: 
Въ коне́цъ оу҆́трени: Безма́тернѧго на нб҃сѝ: 
Въ четверто́къ ве́чера, и҆ въ пѧто́къ на Бг҃ъ гдⷭ҇ь: 
Твоѐ предста́тельство и҆мꙋ́ще: 
Въ коне́цъ оу҆́трени: 
Пречⷭ҇таѧ бцⷣе: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
Гаврїи́лꙋ вѣща́вшꙋ тебѣ̀ дв҃о: Ли́стъ фг҃і ѡ҆б. 
Въ коне́цъ оу҆́трени: 
Безма́тернѧго на нб҃сѝ: 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ в҃: 
Бл҃гоꙋтро́бїѧ сꙋ́щи и҆сто́чникъ, млⷭ҇ти сподо́би на́съ  бцⷣе, при́зри на лю́ди согрѣши́вшыѧ, ꙗ҆вѝ ꙗ҆́кѡ при́снѡ  си́лꙋ твою̀: на тѧ́ бо оу҆пова́юще, ра́дꙋйсѧ, вопїе́мъ тѝ,  ꙗ҆́коже и҆ногда̀ гаврїи́лъ, безпло́тныхъ а҆рхїстрати́гъ. 
Въ коне́цъ оу҆́трени: 
Мт҃и ст҃а́ѧ неизрече́ннагѡ свѣ́та: Ли́стъ фк҃є ѡ҆б. 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: 
Бж҃е́ственнагѡ бы́хомъ ѻ҆́бщницы є҆стества̀: Ли́стъ  фк҃г ѡ҆б. 
Въ коне́цъ оу҆́трени: 
Тѧ̀ велича́емъ бцⷣе, вопїю́ще: ра́дꙋйсѧ незаходи́магѡ  свѣ́та ѻ҆́блаче, того̀ носи́вши въ нѣ́дрѣхъ сла́вы  гдⷭ҇а. 
Во вто́рникъ ве́чера, и҆ въ сре́дꙋ на Бг҃ъ гдⷭ҇ь: 
Препросла́влена є҆сѝ бцⷣе дв҃о, пое́мъ тѧ̀: крⷭ҇то́мъ  во сн҃а твоегѡ̀ низложи́сѧ а҆́дъ, и҆ сме́рть оу҆мертви́сѧ,  оу҆мерщвле́ннїи (с. ф҃л) воста́хомъ, и҆ живота̀  сподо́бихомсѧ, ра́й воспрїѧ́хомъ дре́внее наслажде́нїе.  тѣ́мъ бл҃годарѧ́ще славосло́вимъ, ꙗ҆́кѡ держа́внаго  хрⷭ҇та̀ бг҃а на́шего, и҆ є҆ди́наго многомлⷭ҇тиваго. 
Въ коне́цъ оу҆́трени: 
Тѧ̀ велича́емъ бцⷣе вопїю́ще: ра́дꙋйсѧ же́зле, ѿ  негѡ́же безсѣ́меннѡ бг҃ъ прозѧбы́й, погꙋбѝ на дре́вѣ  сме́рть. 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь: 
Бж҃е́ственнагѡ бы́хомъ ѻ҆́бщницы: Ли́стъ фк҃г ѡ҆б. 
Въ коне́цъ оу҆́трени: 
Тѧ̀ велича́емъ бцⷣе вопїю́ще: ра́дꙋйсѧ незаходи́магѡ: 
Въ четверто́къ ве́чера, и҆ въ пѧто́къ на Бг҃ъ гдⷭ҇ь: 
Препросла́влена є҆сѝ бцⷣе дв҃о: 
Въ коне́цъ оу҆́трени: 
Тѧ̀ велича́емъ бцⷣе вопїю́ще: ра́дꙋйсѧ же́зле: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
Всѧ̑ па́че смы́сла, всѧ̑ пресла̑внаѧ твоѧ̑ бцⷣе  та̑инства: Ли́стъ фд҃і ѡ҆б. 
Въ коне́цъ оу҆́трени: 
Мт҃и ст҃а́ѧ неизрече́ннагѡ свѣ́та: 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ г҃: 
Красотѣ̀ дв҃ства твоегѡ̀, и҆ пресвѣ́тлой чистотѣ̀  твое́й гаврїи́лъ оу҆диви́всѧ, вопїѧ́ше тѝ бцⷣе: кꙋ́ю тѝ  похвалꙋ̀ принесꙋ̀ досто́йнꙋю; что́ же воз̾именꙋ́ю тѧ̀;  недоꙋмѣва́ю и҆ оу҆жаса́юсѧ. тѣ́мже ꙗ҆́кѡ повелѣ́нъ  бы́хъ, вопїю́ ти: ра́дꙋйсѧ бл҃года́тнаѧ. 
Въ коне́цъ оу҆́трени: 
Кі́йждо и҆дѣ́же сп҃са́етсѧ, та́мѡ пра́веднѡ и҆  притека́етъ: и҆ ко́е и҆но́е таково́е прибѣ́жище, ꙗ҆́кѡ ты̀  бцⷣе, покрыва́ющее дꙋ́шы на́шѧ; 
(с. ф҃л ѡ҆б.) 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: 
Прибѣ́жище и҆ си́ла на́ша бцⷣе, держа́внаѧ по́мощь  мі́ра, мл҃твами твои́ми покры́й рабы̑ твоѧ̑, ѿ всѧ́кїѧ  нꙋ́жды, є҆ди́на бл҃гослове́ннаѧ. 
Въ коне́цъ оу҆́трени: 
Кі́йждо и҆дѣ́же сп҃са́етсѧ: 
Во вто́рникъ ве́чера, и҆ въ сре́дꙋ на Бг҃ъ гдⷭ҇а: 
Же́злъ си́лы стѧжа́вшїи крⷭ҇тъ сн҃а твоегѡ̀ бцⷣе:  тѣ́мъ низлага́емъ врагѡ́въ шата̑нїѧ, любо́вїю тѧ̀  непреста́ннѡ велича́юще. 
Въ коне́цъ оу҆́трени: 
Прибѣ́жище и҆ си́ла на́ша бцⷣе: 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь: 
Прⷪ҇ро́цы проповѣ́даша, а҆пⷭ҇ли наꙋчи́ша, мч҃нцы  и҆сповѣ́даша: и҆ мы̀ вѣ́ровахомъ бцⷣꙋ тѧ̀ вои́стиннꙋ  сꙋ́щꙋю. тѣ́мъ и҆ велича́емъ ржⷭ҇тво̀ твоѐ неизрече́нное. 
Въ коне́цъ оу҆́трени: 
Кі́йждо и҆дѣ́же сп҃са́етсѧ: 
Въ четверто́къ ве́чера, и҆ въ пѧто́къ на Бг҃ъ гдⷭ҇ь: 
Же́злъ си́лы стѧжа́вшїи: 
Въ коне́цъ оу҆́трени: 
Прибѣ́жище и҆ си́ла на́ша бцⷣе: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
Тѧ̀ хода́тайствовавшꙋю сп҃се́нїе ро́да на́шегѡ: Ли́стъ  фє҃і. 
Въ коне́цъ оу҆́трени: 
Прⷪ҇ро́цы проповѣ́даша: 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ д҃: 
Воспита́вшейсѧ во хра́мѣ: Ли́стъ фк҃ѕ. 
Въ коне́цъ оу҆́трени: 
Ꙗ҆́кѡ всѣ́хъ є҆сѝ творе́нїй вы́шшаѧ, воспѣва́ти тѧ̀  досто́йнѡ недоꙋмѣва́юще бцⷣе, тꙋ́не мо́лимъ тѧ̀, поми́лꙋй  на́съ. 
(с. фл҃а) 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: 
Къ бцⷣѣ прилѣ́жнѡ ны́нѣ притеце́мъ грѣ́шнїи, и҆  смире́ннїи, и҆ припаде́мъ, въ покаѧ́нїи зовꙋ́ще и҆з̾  глꙋбины̀ дꙋшѝ: влⷣчце, помозѝ на ны̀ милосе́рдовавши,  потщи́сѧ, погиба́емъ ѿ мно́жества прегрѣше́нїй, не  ѿвратѝ твоѧ̑ рабы̑ тщы̀: тѧ́ бо и҆ є҆ди́нꙋ наде́ждꙋ  и҆́мамы. 
Въ коне́цъ оу҆́трени: 
Тѧ̀ велича́емъ бцⷣе, вопїю́ще: ты̀ є҆сѝ кꙋпина̀, въ  не́йже неѡпа́льнѡ мѡѷсе́й ви́дѣ ꙗ҆́кѡ пла́мень ѻ҆́гнь  бж҃ества̀. 
Во вто́рникъ ве́чера, и҆ въ сре́дꙋ на Бг҃ъ гдⷭ҇ь: 
Дв҃о пренепоро́чнаѧ мт҃и хрⷭ҇та̀ бг҃а, ѻ҆рꙋ́жїе про́йде  твою̀ прест҃ꙋ́ю дꙋ́шꙋ, є҆гда̀ распина́ема ви́дѣла є҆сѝ  во́лею сн҃а и҆ бг҃а твоего̀: є҆го́же бл҃гослове́ннаѧ  молѧ́щи не преста́й, проще́нїе прегрѣше́нїй на́мъ  дарова́ти. 
Въ коне́цъ оу҆́трени: 
Тѧ̀ велича́емъ бцⷣе, вопїю́ще: ты̀ є҆сѝ гора̀, ѿ  неѧ́же неизглаго́ланнѡ ѿсѣче́сѧ ка́мень, и҆ врата̀  а҆́дѡва сокрꙋшѝ. 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь: 
Сло́во ѻ҆́ч҃ее, хрⷭ҇та̀ бг҃а на́шего: Ли́стъ фк҃д ѡ҆б. 
Въ коне́цъ оу҆́трени: 
Ꙗ҆́кѡ всѣ́хъ є҆сѝ творе́нїй: 
Въ четверто́къ ве́чера, и҆ въ пѧто́къ на Бг҃ъ гдⷭ҇ь: 
Дв҃о пренепоро́чнаѧ мт҃и: 
Въ коне́цъ оу҆́трени: 
Тѧ̀ велича́емъ бцⷣе, вопїю́ще: ты̀ є҆сѝ гора̀: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
Є҆́же ѿ вѣ́ка оу҆тае́ное: Ли́стъ фє҃і ѡ҆б. 
Въ коне́цъ оу҆́трени: 
Тѧ̀ велича́емъ бцⷣе, вопїю́ще: ты̀ є҆сѝ кꙋпина̀: 
(с. фл҃а ѡ҆б.) 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ є҃: 
Со а҆́гг҃лы нбⷭ҇наѧ, съ человѣ́ки земна̑ѧ, гла́сомъ  ра́дованїѧ бцⷣы вопїе́мъ тѝ: ра́дꙋйсѧ врата̀ нб҃съ  ши̑ршаѧ, ра́дꙋйсѧ є҆ди́на земноро́дныхъ сп҃се́нїе, ра́дꙋйсѧ  чⷭ҇таѧ бл҃года́тнаѧ, ро́ждшаѧ бг҃а воплоти́вшагосѧ. 
Въ коне́цъ оу҆́трени: 
Ѿ дв҃ы возсїѧ́вый мі́рꙋ хрⷭ҇тѐ бж҃е, сы́ны свѣ́та  то́ю показа́вый, поми́лꙋй на́съ. 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: Ско́рый тво́й покро́въ, и҆ по́мощь, и҆ млⷭ҇ть,  покажѝ на рабы̑ твоѧ̑, и҆ во́лны чⷭ҇таѧ оу҆кротѝ  сꙋ́етныхъ помыслѡ́въ, и҆ па́дшꙋю мою̀ дꙋ́шꙋ возста́ви бцⷣе:  вѣ́мъ бо, вѣ́мъ дв҃о, ꙗ҆́кѡ мо́жеши, є҆ли̑ка и҆ хо́щеши. 
Въ коне́цъ оу҆́трени: 
Мт҃и бж҃їѧ прест҃а́ѧ, стѣно̀ хрⷭ҇тїа́нъ, и҆зба́ви лю́ди  твоѧ̑ ѻ҆бы́чнѡ, зовꙋ́щыѧ тѝ прилѣ́жнѡ: сопроти́висѧ  сра̑мнымъ и҆ гѡ́рдымъ помыслѡ́мъ, да вопїе́мъ тѝ: ра́дꙋйсѧ  приснодв҃о. 
Во вто́рникъ ве́чера, и҆ въ сре́дꙋ на Бг҃ъ гдⷭ҇ь: 
Крⷭ҇то́мъ сн҃а твоегѡ̀ бг҃обл҃года́тнаѧ, і҆́дѡльскаѧ  пре́лесть всѧ̀ оу҆праздни́сѧ, и҆ де́мѡнскаѧ крѣ́пость  попра́сѧ: сегѡ̀ ра́ди вѣ́рнїи по до́лгꙋ тѧ̀ при́снѡ пое́мъ  и҆ бл҃гослови́мъ, и҆ бцⷣꙋ вои́стиннꙋ и҆сповѣ́дающе тѧ̀  велича́емъ. 
Въ коне́цъ оу҆́трени: 
Ѿ дв҃ы возсїѧ́вый мі́рꙋ хрⷭ҇тѐ бж҃е: 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь:  
Стра́нное дв҃ы та́инство мі́рꙋ показа́сѧ сп҃си́тельное:  ѿ неѧ́ бо роди́лсѧ є҆сѝ без̾ сѣ́мене, и҆ пло́тїю  показа́лсѧ є҆сѝ без̾ и҆стлѣ́нїѧ, всѣ́хъ ра́досте, гдⷭ҇и  сла́ва тебѣ̀. 
Въ коне́цъ оу҆́трени: Мт҃и бж҃їѧ прест҃а́ѧ: 
(с. фл҃в) 
Въ четверто́къ ве́чера, и҆ въ пѧто́къ на Бг҃ъ гдⷭ҇ь: 
Крⷭ҇то́мъ сн҃а твоегѡ̀: 
Въ коне́цъ оу҆́трени: 
Ѿ дв҃ы возсїѧ́вый мі́рꙋ: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
Ра́дꙋйсѧ две́ре гдⷭ҇нѧ непроходи́маѧ; Ли́стъ фѕ҃і. 
Въ коне́цъ оу҆́трени: 
Ѿ дв҃ы возсїѧ́вый мі́рꙋ хрⷭ҇тѐ бж҃е: 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ ѕ҃: 
Нача́ло спасе́нїѧ, гаврїи́лово провѣща́нїе къ дв҃ѣ  бы́сть: слы́ша бо, є҆́же ра́дꙋйсѧ, и҆ не оу҆бѣжѐ  цѣлова́нїѧ. не оу҆сꙋмнѣ́сѧ ꙗ҆́кѡ са́рра въ сѣ́ни, но  си́це глаго́лаше: сѐ раба̀ гдⷭ҇нѧ, бꙋ́ди мнѣ̀ по глаго́лꙋ  твоемꙋ̀. 
Въ коне́цъ оу҆́трени: 
А҆рха́гг҃льское сло́во прїѧ́ла є҆сѝ, и҆ херꙋві́мскїй  прⷭ҇то́лъ показа́ласѧ є҆сѝ, и҆ на ѡ҆б̾ѧ́тїихъ твои́хъ  носи́ла є҆сѝ бцⷣе, наде́ждꙋ дꙋ́шъ на́шихъ. 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: 
Оу҆пова́нїе мі́ра бл҃га́ѧ бцⷣе дв҃о, твоѐ и҆ є҆ди́но  держа́вное предста́тельство про́симъ, оу҆млⷭ҇рдисѧ на  безпредста́тельствєнныѧ лю́ди, молѝ млⷭ҇тиваго бг҃а,  и҆зба́витисѧ дꙋша́мъ на́шымъ ѿ всѧ́кагѡ преще́нїѧ,  є҆ди́на бл҃гослове́ннаѧ. 
Въ коне́цъ оу҆́трени: 
Никто́же притека́ѧй къ тебѣ̀, посра́мленъ ѿ тебѐ  и҆схо́дитъ, пречⷭ҇таѧ бцⷣе дв҃о, но про́ситъ бл҃года́ти, и҆  прїе́млетъ дарова́нїе къ поле́зномꙋ проше́нїю. 
(с. фл҃в ѡ҆б.) 
Во вто́рникъ ве́чера, и҆ въ сре́дꙋ на Бг҃ъ гдⷭ҇ь: 
Бцⷣе дв҃о, молѝ сн҃а твоего̀, во́лею пригвозди́вшагосѧ  на крⷭ҇тѣ̀, и҆ мі́ръ ѿ пре́лести свобо́ждшаго, хрⷭ҇та̀  бг҃а на́шего, поми́ловати дꙋ́шы на́шѧ. 
Въ коне́цъ. оу҆́трени: 
Пре́жде вѣ̑къ ѿ ѻ҆ц҃а̀ без̾ мт҃ре рожде́нна сн҃а,  и҆ сло́ва бж҃їѧ, въ послѣ̑днѧѧ лѣ̑та родила̀ є҆сѝ,  воплоти́вшагосѧ ѿ чⷭ҇тыхъ крове́й твои́хъ  бг҃ороди́тельнице без̾ мꙋ́жа: є҆го́же молѝ дарова́тисѧ  на́мъ грѣхѡ́въ ѡ҆ставле́нїю пре́жде конца̀. 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь: 
Ст҃а́ѧ влⷣчце, чⷭ҇таѧ бг҃а на́шегѡ мт҃и, всѣ́хъ  творца̀ неизрече́ннѡ ро́ждшаѧ, молѝ со а҆пⷭ҇лы сщ҃е́нными  всегда̀ бл҃гость є҆гѡ̀, страсте́й на́съ и҆зба́вити, и҆  ѡ҆ставле́нїе на́мъ да́ти грѣхѡ́въ. 
Въ коне́цъ оу҆́трени: 
Вели́кихъ дарова́нїй, чⷭ҇таѧ дв҃о бг҃омт҃и, ты̀  сподо́биласѧ є҆сѝ: ꙗ҆́кѡ родила̀ є҆сѝ пло́тїю  є҆ди́наго ѿ трⷪ҇цы хрⷭ҇та̀ жизнода́вца, во сп҃се́нїе  дꙋ́шъ на́шихъ. 
Въ четверто́къ ве́чера, и҆ въ пѧто́къ на Бг҃ъ гдⷭ҇ь: 
Бцⷣе дв҃о, молѝ сн҃а твоего̀: 
Въ коне́цъ оу҆́трени: 
Пре́жде вѣ̑къ ѿ ѻ҆тца̀ без̾ мт҃ре: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
Предповѣствꙋ́етъ гедеѡ́нъ зача́тїе, и҆ сказꙋ́етъ дв҃дъ  ржⷭ҇тво̀ твоѐ бцⷣе: сни́де бо ꙗ҆́кѡ до́ждь на рꙋно̀,  сло́во во чре́во твоѐ, и҆ прозѧбла̀ є҆сѝ без̾ сѣ́мене  землѐ ст҃а́ѧ, мі́ра сп҃се́нїе, хрⷭ҇та̀ бг҃а на́шего,  бл҃года́тнаѧ. 
Въ коне́цъ оу҆́трени: 
Пре́жде вѣ̑къ ѿ ѻ҆тца̀ без̾ мт҃ре: 
(с. фл҃г) 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ з҃: 
Бцⷣе дв҃о нескве́рнаѧ, сн҃а твоего̀ молѝ съ го́рними  си́лами, проще́нїю прегрѣше́нїй на́мъ пре́жде конца̀  дарова́тисѧ, вѣ́рнѡ тѧ̀ сла́вѧщымъ. 
Въ коне́цъ оу҆́трени: 
Превозшла̀ є҆сѝ си̑лы нбⷭ҇ныѧ, занѐ хра́мъ  показа́ласѧ є҆сѝ бж҃е́ственный, бл҃гослове́ннаѧ бцⷣе,  ꙗ҆́кѡ ро́ждшаѧ хрⷭ҇та̀, сп҃са дꙋ́шъ на́шихъ. 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: 
Ра́дꙋйсѧ, тебѣ̀ приво́димъ бцⷣе, а҆́гг҃лѡвъ бо вы́шшаѧ  показа́ласѧ є҆сѝ, бг҃а ро́ждшаѧ. 
Въ коне́цъ оу҆́трени: 
Оу҆мирѝ мл҃твами бцⷣы жи́знь на́шꙋ, вопїю́щихъ тѝ,  млⷭ҇тиве: гдⷭ҇и сла́ва тебѣ̀. 
Во вто́рникъ ве́чера, и҆ въ сре́дꙋ на Бг҃ъ гдⷭ҇ь: 
Распе́ншагосѧ за ны̀ хрⷭ҇та̀ бг҃а, и҆ разрꙋши́вшаго  сме́рти держа́вꙋ, непреста́ннѡ молѝ бцⷣе дв҃о: да сп҃се́тъ  дꙋ́шы на́шѧ. 
Въ коне́цъ оу҆́трени: 
И҆зба́ви бцⷣе ѿ содержа́щихъ на́съ грѣхѡ́въ, ꙗ҆́кѡ  и҆но́гѡ оу҆пова́нїѧ вѣ́рнїи не и҆́мамы, ра́звѣ тебѐ, и҆  ѿ тебѐ ро́ждшагѡсѧ бг҃а. 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь: 
Пло́дъ чре́ва твоегѡ̀ пречⷭ҇таѧ, прⷪ҇ро́кѡвъ є҆́сть и҆  зако́на и҆сполне́нїе. тѣ́мъ тѧ̀ бцⷣꙋ въ вѣ́дѣнїи  сла́вѧще, бл҃гоче́стнѡ велича́емъ. 
Въ коне́цъ оу҆́трени: 
Пло́дъ чре́ва твоегѡ̀ бг҃оневѣ́сто, человѣ́кѡмъ  показа́сѧ сп҃се́нїѧ хода́тайственный, тѣ́мъ тѧ̀ бцⷣꙋ,  ра́зꙋмомъ и҆ ѧ҆зы́комъ сла́вѧще вѣ́рнїи велича́емъ. 
(с. фл҃г ѡ҆б.) 
Въ четверто́къ ве́чера, и҆ въ пѧто́къ на Бг҃ъ гдⷭ҇ь:  Распе́ншагосѧ за ны̀ хрⷭ҇та̀ бг҃а: 
Въ коне́цъ оу҆́трени: 
И҆зба́ви бцⷣе: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
Ꙗ҆́кѡ на́шегѡ воскрⷭ҇нїѧ сокро́вище: Ли́стъ фѕ҃і ѡ҆б. 
Въ коне́цъ оу҆́трени: 
Ра́дꙋйсѧ, невмѣсти́маго въ нб҃сѣ́хъ, вмѣсти́вшаѧ во  оу҆тро́бѣ, твое́й. ра́дꙋйсѧ дв҃о, прⷪ҇ро́кѡвъ  проповѣ́данїе, є҆́юже возсїѧ̀ є҆мманꙋ́илъ. ра́дꙋйсѧ мт҃и  хрⷭ҇та̀ бг҃а. 
Въ недѣ́лю ве́чера, и҆ въ понедѣ́льникъ на Бг҃ъ гдⷭ҇ь,  гла́съ и҃: 
Ра́дꙋйсѧ, а҆́гг҃ломъ ра́дость мі́ра прїе́мшаѧ: ра́дꙋйсѧ,  ро́ждшаѧ творца̀ твоего̀ и҆ гдⷭ҇а: ра́дꙋйсѧ, сподо́бльшаѧсѧ  бы́ти мт҃и бж҃їѧ. 
Въ коне́цъ оу҆́трени: 
Ра́дꙋйсѧ, врата̀ цр҃ѧ̀ сла́вы, ꙗ҆̀же вы́шнїй є҆ди́нъ  про́йде, и҆ є҆ди́нꙋ запечатлѣ́ннꙋ сохранѝ, во сп҃се́нїе  дꙋ́шъ на́шихъ. 
Въ понедѣ́льникъ ве́чера, и҆ во вто́рникъ на Бг҃ъ  гдⷭ҇ь: 
Недви́жимое оу҆твержде́нїе вѣ́ры, и҆ чⷭ҇тны́й да́ръ  дꙋ́шъ на́шихъ бцⷣꙋ пѣ́сньми велича́емъ вѣ́рнїи: ра́дꙋйсѧ,  ка́мень жи́зни во чре́вѣ твое́мъ вмѣсти́вшаѧ. ра́дꙋйсѧ,  конце́й наде́ждо, скорбѧ́щихъ застꙋпле́нїе. ра́дꙋйсѧ  невѣ́сто неневѣ́стнаѧ. 
Въ коне́цъ оу҆́трени: 
Дв҃о пречⷭ҇таѧ, сп҃си́ ны мл҃твами твои́ми, дви́жꙋщи  оу҆тро́бꙋ мт҃рнюю сн҃ꙋ твоемꙋ̀ и҆ бг҃ꙋ на́шемꙋ. 
Во вто́рникъ ве́чера, и҆ въ сре́дꙋ на Бг҃ъ гдⷭ҇ь: 
А҆́гнца, и҆ па́стырѧ, и҆ сп҃са мі́ра, на крⷭ҇тѣ̀ зрѧ́щи  ро́ждшаѧ [тѧ̀], глаго́лаше слезѧ́щи: мі́ръ оу҆́бѡ  ра́дꙋетсѧ, прїе́млѧ и҆збавле́нїе: (с. фл҃д) оу҆тро́ба же  моѧ̀ гори́тъ, зрѧ́щи твоѐ распѧ́тїе, є҆́же за всѣ́хъ  терпи́ши сн҃е и҆ бж҃е мо́й. 
Въ коне́цъ оу҆́трени: 
Пло́дъ чре́ва твоегѡ̀ пречⷭ҇таѧ: Ли́стъ фл҃г. 
Въ сре́дꙋ ве́чера, и҆ въ четверто́къ на Бг҃ъ гдⷭ҇ь: 
Мы́слєннаѧ врата̀ жи́зни пречⷭ҇таѧ бцⷣе, притека́ющыѧ  тебѣ̀ вѣ́рнѡ и҆зба́ви ѿ бѣ́дъ: да сла́вимъ прест҃о́е  ржⷭ҇тво̀ твоѐ во сп҃се́нїе дꙋ́шъ на́шихъ. 
Въ коне́цъ оу҆́трени: 
Дв҃о пречⷭ҇таѧ, сп҃си́ ны: 
Въ четверто́къ ве́чера, и҆ въ пѧто́къ на Бг҃ъ гдⷭ҇ь: 
А҆́гнца и҆ па́стырѧ: 
Въ коне́цъ оу҆́трени: 
Пло́дъ чре́ва твоегѡ̀ пречⷭ҇таѧ: 
Въ пѧто́къ ве́чера, и҆ въ сꙋббѡ́тꙋ на Бг҃ъ гдⷭ҇ь: 
И҆́же на́съ ра́ди рожде́йсѧ ѿ дв҃ы: Ли́стъ фз҃і ѡ҆б. 
Въ коне́цъ оу҆́трени: 
Дв҃о пречⷭ҇таѧ, сп҃си́ ны мл҃твами твои́ми: 
Коне́цъ бг҃оро́дичныхъ. 


(с. фл҃д ѡ҆б.) 
[глⷡ҇а н҃и] Тро́ичны пѣ́сни, на и҃ гласѡ́въ,  
кі̑ѧ пою́тсѧ во ст҃ꙋ́ю вели́кꙋю м҃-цꙋ, и҆ въ про́чыѧ  посты̀, є҆гда̀ пое́мъ А҆ллилꙋ́їа, во гла́съ  ѻ҆смогла́сника, со стїхѝ є҆гѡ̀: Ѿ но́щи оу҆́тренюетъ  дꙋ́хъ мо́й: и҆ про́чыѧ стїхѝ, Ли́стъ к҃. 
Вѣ́домо бꙋ́ди, ꙗ҆́кѡ въ трⷪ҇чныхъ глаго́лемъ, въ  понедѣ́льникъ оу҆́бѡ въ концѣ̀ си́хъ, си́це:  Предста́тельствы безпло́тныхъ твои́хъ поми́лꙋй на́съ. Во  вто́рникъ: Мл҃твами прⷣте́чи твоегѡ̀ поми́лꙋй на́съ. Въ  сре́дꙋ: Си́лою крⷭ҇та̀ твоегѡ̀ сохранѝ на́съ гдⷭ҇и.  Подо́бнѣ и҆ въ пѧто́къ. Въ четверто́къ: Мл҃твами ст҃ы́хъ  а҆пⷭ҇лъ твои́хъ и҆ ст҃и́телѧ нїкола́а поми́лꙋй на́съ. 
А҆ оу҆ про́чихъ двою̀ тро́ичнѡвъ глаго́лати, ꙗ҆́коже  въ конца́хъ и҆́хъ пи́сано є҆́сть. 
Пѣ̑сни трⷪ҇чны, гла́съ а҃: 
Плотски́ми ѡ҆бразова́нїи, безпло́тныхъ си́лъ, къ  мы́сленномꙋ и҆ невеще́ственномꙋ возводи́ми оу҆мꙋ̀, и҆  трист҃о́ю пѣ́снїю трїѷпоста́снагѡ бж҃ества̀ прїе́млюще  сїѧ́нїе, херꙋві́мски возопїи́мъ є҆ди́номꙋ бг҃ꙋ: ст҃ъ, ст҃ъ,  ст҃ъ є҆сѝ бж҃е на́шъ: 
Сла́ва: 
Со всѣ́ми нбⷭ҇ными си́лами, херꙋві́мски сꙋ́щемꙋ въ  вы́шнихъ возопїи́мъ, трист҃ꙋ́ю возсыла́юще хвалꙋ̀: ст҃ъ,  ст҃ъ, ст҃ъ є҆сѝ бж҃е на́шъ, мл҃твами всѣ́хъ ст҃ы́хъ  твои́хъ, поми́лꙋй на́съ. 
И҆ ны́нѣ: 
Воста́вше ѿ сна̀, припа́даемъ тѝ бл҃же, и҆  а҆́гг҃льскꙋю пѣ́снь вопїе́мъ тѝ си́льне: ст҃ъ, ст҃ъ, ст҃ъ  є҆сѝ бж҃е, бцⷣею поми́лꙋй на́съ. 
Свѣти́ленъ: 
Свѣ́тъ возсїѧ́й гдⷭ҇и, дꙋ́шꙋ мою̀ ѡ҆чи́сти ѿ всѧ́кагѡ  грѣха̀: 
(с. фл҃є) 
Въ конца́хъ же свѣти́льнѡвъ. Въ понедѣ́льникъ оу҆́бѡ  къ пе́рвомꙋ: 
Предста́тельствы безпло́тныхъ твои́хъ, и҆ сп҃си́ мѧ. Въ  вто́рникъ же: Мл҃твами гдⷭ҇и прⷣте́чи твоегѡ̀, и҆ сп҃си́  мѧ. Въ сре́дꙋ и҆ пѧто́къ: Си́лою гдⷭ҇и крⷭ҇та̀ твоегѡ̀, и҆  сп҃си́ мѧ. Въ четверто́къ: Мл҃твами гдⷭ҇и а҆пⷭ҇лъ твои́хъ,  и҆ сп҃си́ мѧ. Во второ́е на Сла́ва, глаго́лати всегда̀ въ  конца́хъ: Мл҃твами гдⷭ҇и ст҃ы́хъ твои́хъ, и҆ сп҃си́ мѧ. Въ  тре́тїе же на И҆ ны́нѣ, въ конца́хъ глаго́лати: Мл҃твами  гдⷭ҇и бцⷣы, и҆ сп҃си́ мѧ. 
Пѣ̑сни трⷪ҇чны, гла́съ в҃: 
Вы̑шнїѧ си̑лы подража́юще на землѝ, побѣ́днꙋю пѣ́снь  прино́симъ тѝ бл҃же: ст҃ъ, ст҃ъ, ст҃ъ є҆сѝ бж҃е на́шъ: 
Сла́ва: 
Несозда́нное є҆стество̀ всѣ́хъ зижди́телю, оу҆стнѣ̀  на̑ша ѿве́рзи, ꙗ҆́кѡ да возвѣсти́мъ хвалꙋ̀ твою̀  вопїю́ще: ст҃ъ, ст҃ъ, ст҃ъ є҆сѝ бж҃е на́шъ, мл҃твами  всѣ́хъ ст҃ы́хъ твои́хъ поми́лꙋй на́съ. 
И҆ ны́нѣ: 
Ѿ ѻ҆дра̀ и҆ сна̀ воздви́глъ мѧ̀ є҆сѝ гдⷭ҇и, оу҆́мъ  мо́й просвѣтѝ и҆ се́рдце, и҆ оу҆стнѣ̀ моѝ ѿве́рзи, во  є҆́же пѣ́ти тѧ̀ ст҃а́ѧ трⷪ҇це: ст҃ъ, ст҃ъ, ст҃ъ є҆сѝ  бж҃е, бцⷣею поми́лꙋй на́съ. 
Свѣти́ленъ: 
Свѣ́тъ тво́й присносꙋ́щный низпослѝ хрⷭ҇тѐ бж҃е, и҆  просвѣтѝ ѻ҆́чи та̑йныѧ се́рдца моегѡ̀: 
Пѣ̑сни трⷪ҇чны, гла́съ г҃: 
Трⷪ҇це є҆диносꙋ́щнаѧ и҆ нераздѣ́льнаѧ, є҆ди́нице  трїѷпоста́снаѧ и҆ соприсносꙋ́щнаѧ, тебѣ̀ ꙗ҆́кѡ бг҃ꙋ  а҆́гг҃льскꙋю пѣ́снь вопїе́мъ: ст҃ъ, ст҃ъ, ст҃ъ є҆сѝ бж҃е  на́шъ: 
Сла́ва: 
Ѻ҆ц҃а̀ безнача́льна, сн҃а собезнача́льна, дх҃а  соприсносꙋ́щна, бж҃ество̀ є҆ди́но, херꙋві́мски  славосло́вити дерза́юще, глаго́лемъ: ст҃ъ, ст҃ъ, ст҃ъ є҆сѝ  бж҃е на́шъ, мл҃твами всѣ́хъ ст҃ы́хъ твои́хъ поми́лꙋй на́съ. 
(с. фл҃є ѡ҆б.) 
И҆ ны́нѣ: 
꙾Напра́снѡ꙾꙾ Внеза́пꙋ꙾ сꙋдїѧ̀ прїи́детъ, и҆  коегѡ́ждо дѣѧ̑нїѧ ѡ҆бнажа́тсѧ. но стра́хомъ зове́мъ въ  полꙋ́нощи: ст҃ъ, ст҃ъ, ст҃ъ є҆сѝ бж҃е на́шъ, бцⷣею  поми́лꙋй на́съ. 
Свѣти́ленъ: 
Низпослѝ свѣ́тъ тво́й хрⷭ҇тѐ бж҃е, и҆ просвѣтѝ  се́рдце моѐ: 
Пѣ̑сни трⷪ҇чны, гла́съ д҃: 
Оу҆́мныхъ твои́хъ слꙋ́гъ приноси́ти сме́ртнїи пѣ́снь  дерза́юще, глаго́лемъ: ст҃ъ, ст҃ъ, ст҃ъ є҆сѝ бж҃е на́шъ: 
Сла́ва: 
Ꙗ҆́кѡ чи́ни ны́нѣ а҆́гг҃льстїи на нб҃сѝ, и҆ стоѧ̑нїѧ  стра́хомъ человѣ́чєскаѧ на землѝ, побѣ́днꙋю пѣ́снь  прино́симъ тѝ бл҃же: ст҃ъ, ст҃ъ, ст҃ъ є҆сѝ бж҃е на́шъ,  мл҃твами всѣ́хъ ст҃ы́хъ твои́хъ поми́лꙋй на́съ. 
И҆ ны́нѣ: 
Безнача́льнаго твоего̀ ѻ҆ц҃а̀, и҆ тебѐ хрⷭ҇тѐ бж҃е,  и҆ прест҃а́го твоего̀ дх҃а, херꙋві́мски славосло́вити  дерза́юще глаго́лемъ: ст҃ъ, ст҃ъ, ст҃ъ є҆сѝ бж҃е на́шъ,  бцⷣею поми́лꙋй на́съ. 
Свѣти́ленъ: 
Свѣ́тъ возсїѧ́й мі́рꙋ твоемꙋ̀, во тьмѣ̀ дꙋ́шꙋ мою̀  сꙋ́щꙋю ѿ всѧ́кагѡ грѣха̀ ѡ҆чи́сти: 
Пѣ̑сни трⷪ҇чны, гла́съ є҃: 
Пѣ́нїю вре́мѧ, и҆ мл҃твѣ ча́съ, прилѣ́жнѡ возопїи́мъ  є҆ди́номꙋ бг҃ꙋ: ст҃ъ, ст҃ъ, ст҃ъ є҆сѝ бж҃е на́шъ: 
Сла́ва: 
Ѡ҆бразова́ти дерза́юще оу҆́мнаѧ твоѧ̑ вѡ́инства, трⷪ҇це  безнача́льнаѧ, оу҆сты̀ недосто́йными вопїе́мъ: ст҃ъ, ст҃ъ,  ст҃ъ є҆сѝ бж҃е на́шъ, мл҃твами всѣ́хъ ст҃ы́хъ твои́хъ  поми́лꙋй на́съ. 
И҆ ны́нѣ: 
И҆́же въ ложесна̀ дв҃и́чєскаѧ вмѣсти́выйсѧ, и҆ нѣ́дръ  ѻ҆ч҃ескихъ (с. фл҃ѕ) не разлꙋчи́выйсѧ, со а҆́гг҃лы и҆ на́съ  хрⷭ҇тѐ бж҃е прїимѝ вопїю́щихъ тѝ: ст҃ъ, ст҃ъ, ст҃ъ є҆сѝ  бж҃е на́шъ, бцⷣею поми́лꙋй на́съ. 
Свѣти́ленъ: 
Свѣтода́вче гдⷭ҇и, низпослѝ свѣ́тъ тво́й, и҆  просвѣтѝ се́рдце моѐ. 
Пѣ̑сни трⷪ҇чны, гла́съ ѕ҃: 
Предстоѧ́ще со стра́хомъ херꙋві́ми, оу҆жаса́ющесѧ съ  тре́петомъ серафі́ми, трист҃ꙋ́ю пѣ́снь прино́сѧтъ  немо́лчнымъ гла́сомъ, съ ни́миже и҆ мы̀ вопїе́мъ грѣ́шнїи:  ст҃ъ, ст҃ъ, ст҃ъ є҆сѝ бж҃е на́шъ: 
Сла́ва: 
Безпло́тными оу҆сты̀, немо́лчными славословле́ньми,  шестокри́льнїи вопїю́тъ тѝ трист҃ꙋ́ю пѣ́снь бж҃е на́шъ, и҆  мы̀ и҆̀же на землѝ, недосто́йными оу҆сты̀ хвалꙋ̀ тѝ  возсыла́емъ: ст҃ъ, ст҃ъ, ст҃ъ є҆сѝ бж҃е на́шъ, мл҃твами  всѣ́хъ ст҃ы́хъ твои́хъ поми́лꙋй на́съ. 
И҆ ны́нѣ: 
Трⷪ҇чныѧ є҆ди́ницы бж҃ество̀ неслїѧ́ннымъ соедине́нїемъ  сла́вимъ, и҆ а҆́гг҃льскꙋю пѣ́снь вопїе́мъ: ст҃ъ, ст҃ъ, ст҃ъ  є҆сѝ бж҃е на́шъ, бцⷣею поми́лꙋй на́съ. 
Свѣти́ленъ: 
Предста́тельствы гдⷭ҇и безпло́тныхъ твои́хъ, низпослѝ  дꙋша́мъ на́шымъ свѣ́тъ тво́й присносꙋ́щный. 
Здѣ́ же въ ѕ҃-мъ гла́сѣ, въ нача́лѣ свѣти́льна,  вмѣ́стѡ: Предста́тельствы гдⷭ҇и безпло́тныхъ: и҆ прѡ́чаѧ до  конца̀. А҆́ще во вто́рникъ глаго́летсѧ, си́це: Мл҃твами  гдⷭ҇и прⷣте́чи твоегѡ̀: и҆ прѡ́чаѧ до конца̀ глаго́ли. Въ  сре́дꙋ же и҆ пѧто́къ вмѣ́стѡ: Предста́тельствы гдⷭ҇и  безпло́тныхъ: Въ нача́лѣ глаго́лати си́це: Си́лою крⷭ҇та̀  твоегѡ̀ гдⷭ҇и, низпослѝ дꙋша́мъ на́шымъ свѣ́тъ тво́й  присносꙋ́щный. 
Въ четверто́къ же си́це: 
Мл҃твами гдⷭ҇и ст҃ы́хъ а҆пⷭ҇лъ твои́хъ, и҆ ст҃и́телѧ  нїкола́а, низпослѝ дꙋша́мъ на́шымъ свѣ́тъ тво́й  присносꙋ́щный. 
(с. фл҃ѕ ѡ҆б.) 
Во второ́е, на Сла́ва глаго́лати въ нача́лѣ  свѣти́льна: 
Мл҃твами гдⷭ҇и всѣ́хъ ст҃ы́хъ, низпослѝ дꙋша́мъ  на́шымъ свѣ́тъ тво́й присносꙋ́щный. 
Въ тре́тїе же, на И҆ ны́нѣ, въ нача́лѣ свѣти́льна  глаго́лати си́це: 
Мл҃твами гдⷭ҇и бцⷣы, низпослѝ дꙋша́мъ на́шымъ свѣ́тъ  тво́й присносꙋ́щный, 
Пѣ̑сни трⷪ҇чны, гла́съ з҃: 
Вы́шнею си́лою херꙋві́мски воспѣва́емый, и҆  бж҃е́ственною сла́вою а҆́гг҃льски покланѧ́емый, прїимѝ и҆  на́съ сꙋ́щихъ на землѝ, недосто́йными оу҆стна́ми хвале́нїе  тебѣ̀ возсыла́ющихъ: ст҃ъ, ст҃ъ, ст҃ъ є҆сѝ бж҃е на́шъ: 
Сла́ва: 
Ꙗ҆́кѡ со́нъ лѣ́ность ѿложи́вши дꙋшѐ, и҆справле́нїе  ко хвале́нїю покажѝ сꙋдїѝ, и҆ со стра́хомъ возопі́й: ст҃ъ,  ст҃ъ, ст҃ъ є҆сѝ бж҃е на́шъ, мл҃твами всѣ́хъ ст҃ы́хъ  твои́хъ поми́лꙋй на́съ. 
И҆ ны́нѣ: 
Непристꙋ́пномꙋ бж҃ествꙋ̀, во є҆ди́ницѣ трⷪ҇цѣ,  серафі́мскꙋю трист҃ꙋ́ю возсыла́юще хвалꙋ̀, со стра́хомъ  возопїи́мъ: ст҃ъ, ст҃ъ, ст҃ъ є҆сѝ бж҃е на́шъ, бцⷣею  поми́лꙋй на́съ. 
Свѣти́ленъ: 
Воздви́гни мѧ̀ гдⷭ҇и къ твоемꙋ̀ пѣснопѣ́нїю, и҆ наꙋчи́  мѧ твори́ти во́лю твою̀ ст҃ы́й: 
Пѣ̑сни трⷪ҇чны, гла́съ и҃: 
На нб҃о сердца̀ и҆мꙋ́ще, а҆́гг҃льскїй подражи́мъ чи́нъ,  и҆ со стра́хомъ сꙋдїѝ припаде́мъ, побѣ́днꙋю взыва́юще  хвалꙋ̀: ст҃ъ, ст҃ъ, ст҃ъ є҆сѝ бж҃е на́шъ: 
Сла́ва: 
Зрѣ́ти тебѐ не смѣ́юще херꙋві́ми, летѧ́ще зовꙋ́тъ со  восклица́нїемъ бж҃е́ственнꙋю пѣ́снь трист҃а́гѡ гла́са, съ  ни́миже и҆ мы̀ (с. фл҃з) вопїе́мъ тѝ: ст҃ъ, ст҃ъ, ст҃ъ  є҆сѝ бж҃е на́шъ, мл҃твами всѣ́хъ ст҃ы́хъ твои́хъ поми́лꙋй  на́съ. 
И҆ ны́нѣ: 
Слѧца́еми мно́жествомъ прегрѣше́нїй на́шихъ, и҆ не  смѣ́юще воззрѣ́ти на высотꙋ̀ нбⷭ҇нꙋю, дꙋ́шꙋ съ тѣ́ломъ  прекло́ньше, со а҆́гг҃лы пѣ́снь вопїе́мъ тѝ: ст҃ъ, ст҃ъ,  ст҃ъ є҆сѝ бж҃е на́шъ, бцⷣею поми́лꙋй на́съ. 
Свѣти́ленъ: 
Свѣ́тъ сы́й хрⷭ҇тѐ, просвѣти́ мѧ тобо́ю: 
[зрѝ] Подоба́етъ вѣ́дати и҆ сїѐ: Ꙗ҆́кѡ держи́тъ  цр҃ковь вселе́нскаѧ, ни на бл҃же́ннахъ, ни на лїтꙋргі́ахъ,  честѝ а҆по́столъ и҆ є҆ѵⷢ҇лїе по всѧ̑ дни̑ ст҃ы́хъ, то́чїю  рѧдово́е, ре́кше сто́лпъ чрез̾ всѐ годи́ще, ꙗ҆̀же сꙋ́ть  на рѧдꙋ̀, и҆ ст҃ы́хъ и҆збра́нныхъ, ко́ихъ є҆́сть пи́сано  а҆по́столъ и҆ є҆ѵⷢ҇лїе. А҆ є҆́же честѝ на всѧ́къ де́нь  ст҃а́гѡ а҆по́столъ и҆ є҆ѵⷢ҇лїе, сїѐ ѿ своегѡ̀  неразꙋ́мїѧ, а҆ не по цр҃ко́вномꙋ оу҆ста́вꙋ. [зрѝ] А҆́ще же  кто̀ хо́щетъ твори́ти лїтꙋргі́ю ко́егѡлибо ст҃а́гѡ, и҆лѝ  мч҃нка, и҆лѝ ст҃и́телѧ, и҆лѝ прпⷣбнагѡ, и҆лѝ а҆пⷭ҇ла,  и҆лѝ прⷪ҇ро́ка, и҆лѝ мч҃нцъ: чтѝ ѻ҆́бщее є҆ѵⷢ҇лїе,  ѡ҆брѣ́тъ подо́бно ст҃а́гѡ, є҆гѡ́же твори́ши слꙋ́жбꙋ,  та́кожде и҆ а҆по́столъ, зрѝ ни́же сегѡ̀. 


(с. фл҃з ѡ҆б.) 
[глⷡ҇а н҃ѳ] Прокі́мени, а҆по́столи, а҆ллилꙋїа́рє,  є҆ѵⷢ҇лїа, и҆ прича́стни ѻ҆́бщи ст҃ы́хъ, и҆́хже є҆гда̀  твори́мъ слꙋ́жбꙋ.  
комм. Слꙋ́жба прест҃ы́ѧ бцⷣы. 
На оу҆́трени прокі́менъ, гла́съ ѕ҃: Помѧнꙋ̀ и҆́мѧ твоѐ  во всѧ́комъ ро́дѣ и҆ ро́дѣ. Сті́хъ: Ѿры́гнꙋ се́рдце моѐ  сло́во бл҃го: Є҆ѵⷢ҇лїе лꙋкѝ, зача́ло д҃. 
На лїтꙋргі́и прокі́менъ, гла́съ г҃. Пѣ́снь бцⷣы:  Вели́читъ дꙋша̀ моѧ̀ гдⷭ҇а, и҆ возра́довасѧ дꙋ́хъ мо́й ѡ҆  бз҃ѣ сп҃сѣ мое́мъ. Сті́хъ: Ꙗ҆́кѡ призрѣ̀ на смире́нїе  рабы̀ своеѧ̀, се́ бо ѿ ны́нѣ оу҆бл҃жа́тъ мѧ̀ всѝ ро́ди.  А҆по́столъ къ фїлїпписі́ємъ, зача́ло с҃м. И҆лѝ дрꙋгі́й, ко  є҆вре́ємъ, зача́ло т҃к. А҆ллилꙋ́їа, гла́съ и҃: Слы́ши дщѝ  и҆ ви́ждь, и҆ приклонѝ оу҆́хо твоѐ. Сті́хъ: Лицꙋ̀ твоемꙋ̀  помо́лѧтсѧ бога́тїи лю́дстїи. Є҆ѵⷢ҇лїе лꙋкѝ, зача́ло н҃д.  Прича́стенъ: Ча́шꙋ сп҃се́нїѧ прїимꙋ̀, и҆ и҆́мѧ гдⷭ҇не  призовꙋ̀. 
комм. Слꙋ́жба ст҃ы́хъ нбⷭ҇ныхъ безпло́тныхъ си́лъ. 
Прокі́менъ, гла́съ д҃: Творѧ́й а҆́гг҃лы своѧ̑ дꙋ́хи, и҆  слꙋги̑ своѧ̑ пла́мень ѻ҆́гненный. Сті́хъ: Бл҃гословѝ дꙋшѐ  моѧ̀ гдⷭ҇а, гдⷭ҇и бж҃е мо́й возвели́чилсѧ є҆сѝ ѕѣлѡ̀.  А҆по́столъ ко є҆вре́ємъ, зача́ло т҃є. А҆ллилꙋ́їа, гла́съ  є҃: Хвали́те гдⷭ҇а всѝ а҆́гг҃ли є҆гѡ̀, хвали́те є҆го̀  всѧ̑ си̑лы є҆гѡ̀. Сті́хъ: Ꙗ҆́кѡ то́й речѐ, и҆ бы́ша: то́й  повелѣ̀, и҆ созда́шасѧ. Є҆ѵⷢ҇лїе лꙋкѝ, зача́ло н҃а. И҆лѝ  матѳе́а, зача́ло н҃в. Прича́стенъ: Творѧ́й а҆́гг҃лы своѧ̑: 
(с. фл҃и) 
комм. Слꙋ́жба ст҃ы́хъ прⷪ҇ро́кѡвъ ѻ҆́бща. 
Прокі́менъ, гла́съ д҃: Ты̀ і҆ере́й во вѣ́къ по чи́нꙋ  мельхїседе́ковꙋ. Сті́хъ: Речѐ гдⷭ҇ь гдⷭ҇еви моемꙋ̀ сѣдѝ  ѡ҆деснꙋ́ю менѐ, до́ндеже положꙋ̀ врагѝ твоѧ̑ подно́жїе  но́гъ твои́хъ. А҆по́столъ къ корі́нѳѧнѡмъ, зача́ло рн҃ѕ:  Дрꙋгі́й ко є҆вре́ємъ, зача́ло тд҃і: Тре́тїй собо́рнагѡ  посла́нїѧ і҆а́кѡвлѧ, зача́ло н҃з. А҆ллилꙋ́їа, гла́съ є҃.  Мѡѷсе́й и҆ а҆арѡ́нъ въ і҆ере́ехъ є҆гѡ̀, и҆ самꙋ́илъ въ  призыва́ющихъ и҆́мѧ є҆гѡ̀. Сті́хъ: Свѣ́тъ возсїѧ̀  првⷣникꙋ, и҆ пра̑вымъ се́рдцемъ весе́лїе. Є҆ѵⷢ҇лїе  матѳе́а, зача́ло ч҃ѕ. И҆ лꙋкѝ, зача́ло ѯ҃в. Прича́стенъ:  Въ па́мѧть вѣ́чнꙋю: 
комм. Слꙋ́жба ст҃ы́хъ а҆пⷭ҇лѡвъ ѻ҆́бща: 
Прокі́менъ, гла́съ и҃: Во всю̀ зе́млю и҆зы́де вѣща́нїе  и҆́хъ: Сті́хъ: Нб҃са̀ повѣ́даютъ сла́вꙋ бж҃їю: А҆по́столъ  къ корі́нѳѧнѡмъ, зача́ло рл҃а. А҆ллилꙋ́їа, гла́съ а҃:  И҆сповѣ́дѧтъ нб҃са̀ чꙋдеса̀ твоѧ̑ гдⷭ҇и. Сті́хъ: Бг҃ъ  прославлѧ́емь въ совѣ́тѣ ст҃ы́хъ. Є҆ѵⷢ҇лїе а҆пⷭ҇ла  є҆ди́нагѡ, ѿ матѳе́а, зача́ло л҃д. А҆пⷭ҇лѡвъ ѻ҆́бще  є҆ѵⷢ҇лїе лꙋкѝ, зача́ло н҃, и҆лѝ н҃а. Прича́стенъ: Во всю̀  зе́млю и҆зы́де вѣща́нїе и҆́хъ: 
комм. Слꙋ́жба ст҃и́телей. 
Прокі́менъ, гла́съ а҃: Оу҆ста̀ моѧ̑ возглаго́лютъ  премꙋ́дрость, и҆ поꙋче́нїе се́рдца моегѡ̀ ра́зꙋмъ. Сті́хъ:  Оу҆слы́шите сїѧ̑ всѝ ꙗ҆зы́цы, внꙋши́те всѝ живꙋ́щїи по  вселе́ннѣй. А҆по́столъ ко є҆вре́ємъ, зача́ло ти҃і.  А҆ллилꙋ́їа, гла́съ в҃: Оу҆ста̀ првⷣнагѡ поꙋча́тсѧ  премꙋ́дрости, и҆ ѧ҆зы́къ є҆гѡ̀ возглаго́летъ сꙋ́дъ. Сті́хъ:  Зако́нъ бг҃а є҆гѡ̀ въ се́рдцѣ є҆гѡ̀, и҆ не за́пнꙋтсѧ  стопы̑ є҆гѡ̀. Є҆ѵⷢ҇лїе і҆ѡа́нна, зача́ло л҃ѕ. Прича́стенъ:  Въ па́мѧть вѣ́чнꙋю: 
комм. Слꙋ́жба ст҃и́телей ѻ҆́бща. 
Прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть  прпⷣбныхъ є҆гѡ̀. Сті́хъ: Что̀ возда́мъ гдⷭ҇еви ѡ҆ всѣ́хъ,  ꙗ҆̀же воздаде́ ми; А҆по́столъ ко є҆вре́ємъ, зача́ло  тл҃є. А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ  въ (с. фл҃и ѡ҆б.) пра́вдꙋ, и҆ прпⷣбнїи твоѝ возра́дꙋютсѧ.  Є҆ѵⷢ҇лїе матѳе́а, зача́ло а҃і. И҆ і҆ѡа́нна, зача́ло л҃є  ѿ полꙋ̀. Прича́стенъ: Въ па́мѧть вѣ́чнꙋю: 
комм. Слꙋ́жба прпⷣбныхъ, и҆ хрⷭ҇та̀ ра́ди  ю҆ро́дивыхъ ѻ҆́бща. 
Прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть  прпⷣбныхъ є҆гѡ̀. Сті́хъ: Что̀ возда́мъ гдⷭ҇еви ѡ҆ всѣ́хъ:  А҆по́столъ къ гала́тѡмъ, зача́ло сг҃і. А҆ллилꙋ́їа, гла́съ  ѕ҃: Бл҃же́нъ мꙋ́жъ боѧ́йсѧ гдⷭ҇а, въ за́повѣдехъ є҆гѡ̀  восхо́щетъ ѕѣлѡ̀. Сті́хъ: Си́льно на землѝ бꙋ́детъ сѣ́мѧ  є҆гѡ̀. Є҆ѵⷢ҇лїе матѳе́а, зача́ло м҃г. И҆ лꙋкѝ, зача́ло  к҃д. Прича́стенъ: Въ па́мѧть вѣ́чнꙋю: 
комм. Слꙋ́жба мч҃нка. 
Прокі́менъ, гла́съ з҃: Возвесели́тсѧ првⷣникъ ѡ҆  гдⷭ҇ѣ, и҆ оу҆пова́етъ на него̀. Сті́хъ: Оу҆слы́ши бж҃е  гла́съ мо́й, внегда̀ моли́ти ми сѧ къ тебѣ̀. А҆по́столъ къ  тїмоѳе́ю, зача́ло сч҃в. А҆ллилꙋ́їа, гла́съ д҃: Првⷣникъ  ꙗ҆́кѡ фі́нїѯъ процвѣте́тъ: Є҆ѵⷢ҇лїе лꙋкѝ, зача́ло  ѯ҃г. И҆ і҆ѡа́нна, зача́ло н҃в. Прича́стенъ: Въ па́мѧть  вѣ́чнꙋю: 
комм. Слꙋ́жба мч҃нкѡвъ ѻ҆́бща. 
Прокі́менъ, гла́съ д҃: Ст҃ы̑мъ и҆̀же сꙋ́ть на землѝ  є҆гѡ̀, оу҆дивѝ гдⷭ҇ь всѧ̑ хотѣ̑нїѧ своѧ̑ въ ни́хъ.  Сті́хъ: Предзрѣ́хъ гдⷭ҇а предо мно́ю вы́нꙋ, ꙗ҆́кѡ  ѡ҆деснꙋ́ю менѐ є҆́сть, да не подви́жꙋсѧ. А҆по́столъ къ  ри́млѧнѡмъ, зача́ло ч҃ѳ: И҆лѝ ко є҆вре́ємъ, зача́ло т҃л.  А҆ллилꙋ́їа, гла́съ д҃: Воззва́ша првⷣнїи, и҆ гдⷭ҇ь  оу҆слы́ша и҆̀хъ, и҆ ѿ всѣ́хъ скорбе́й и҆́хъ и҆зба́ви  и҆̀хъ. Сті́хъ: Мно́ги скѡ́рби првⷣнымъ, и҆ ѡ҆ всѣ́хъ и҆́хъ  и҆зба́витъ ѧ҆̀ гдⷭ҇ь. Є҆ѵⷢ҇лїе матѳе́а, зача́ло л҃ѕ. И҆лѝ  лꙋкѝ, зача́ло р҃ѕ. Прича́стенъ: Ра́дꙋйтесѧ: 
комм. Слꙋ́жба сщ҃енномч҃нка. 
Прокі́менъ гла́съ и҃: Восхва́лѧтсѧ прпⷣбнїи во сла́вѣ,  и҆ возра́дꙋютсѧ на ло́жахъ свои́хъ: Сті́хъ: Воспо́йте  гдⷭ҇еви пѣ́снь но́вꙋ, хвале́нїе є҆гѡ̀ въ (с. фл҃ѳ) цр҃кви  прпⷣбныхъ. А҆по́столъ ко є҆вре́ємъ, зача́ло тл҃д.  А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ въ  пра́вдꙋ: Є҆ѵⷢ҇лїе лꙋкѝ, зача́ло ѯ҃з. Прича́стенъ: Въ  па́мѧть вѣ́чнꙋю: 
комм. Слꙋ́жба сщ҃енномч҃нкѡвъ ѻ҆́бща. 
Прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ:  Что̀ возда́мъ гдⷭ҇еви ѡ҆ всѣ́хъ: А҆по́столъ ко є҆вре́ємъ,  зача́ло та҃і, ѿ полꙋ̀. И҆лѝ къ фїлїпписі́ємъ, зача́ло  см҃з. А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ въ  пра́вдꙋ: Є҆ѵⷢ҇лїе лꙋкѝ, зача́ло к҃д, и҆ н҃в, и҆ ѻ҃з.  Прича́стенъ: Ра́дꙋйтесѧ првⷣнїи ѡ҆ гдⷭ҇ѣ: 
комм. Слꙋ́жба прпⷣбномч҃нкѡвъ ѻ҆́бща. 
Прокі́менъ, гла́съ и҃: Восхва́лѧтсѧ прпⷣбнїи во  сла́вѣ: Сті́хъ: Воспо́йте гдⷭ҇еви пѣ́снь но́вꙋ: А҆по́столъ  прпⷣбномч҃нка є҆ди́нагѡ, къ тїмоѳе́ю, зача́ло сч҃а.  Прпⷣбномч҃нкѡмъ а҆по́столъ, къ ри́млѧнѡмъ, зача́ло ч҃ѳ.  А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а: Сті́хъ:  Си́льно на землѝ бꙋ́детъ сѣ́мѧ є҆гѡ̀. Є҆ѵⷢ҇лїе  прпⷣбномч҃нкꙋ є҆ди́номꙋ, ма́рка, зача́ло л҃з.  Прпⷣбномч҃нкѡвъ, є҆ѵⷢ҇лїе матѳе́а, зача́ло л҃и: И҆ лꙋкѝ,  зача́ло ѯ҃д. Прича́стенъ: Ра́дꙋйтесѧ: 
комм. Слꙋ́жба ст҃ы́хъ мч҃нцъ ѻ҆́бща. 
Прокі́менъ, гла́съ д҃: Ди́венъ бг҃ъ во ст҃ы́хъ свои́хъ,  бг҃ъ і҆и҃левъ. Сті́хъ: Въ цр҃квахъ бл҃гослови́те бг҃а, гдⷭ҇а  ѿ и҆стѡ́чникъ і҆и҃лєвъ. А҆по́столъ къ корі́нѳѧнѡмъ,  зача́ло рп҃а. Дрꙋгі́й къ гала́тѡмъ, зача́ло с҃и. А҆ллилꙋ́їа,  гла́съ а҃: Терпѧ̀ потерпѣ́хъ гдⷭ҇а, и҆ внѧ́тъ мѝ и҆  оу҆слы́ша мл҃твꙋ мою̀. Є҆ѵⷢ҇лїе матѳе́а, зача́ло ѯ҃в, и҆  ма́рка, зача́ло к҃а. Прича́стенъ: Ра́дꙋйтесѧ: 
комм. Слꙋ́жба прпⷣбныхъ же́нъ ѻ҆́бща. 
Прокі́менъ, и҆ А҆ллилꙋ́їа, пи́санъ мч҃нцамъ. А҆по́столъ  къ гала́тѡмъ, зача́ло с҃и. Є҆ѵⷢ҇лїе матѳе́а, зача́ло р҃д,  и҆ лꙋкѝ, л҃г. Прича́стенъ: Въ па́мѧть вѣ́чнꙋю: 
комм. Слꙋ́жба и҆сповѣ́дникѡвъ. 
Прокі́менъ, А҆ллилꙋ́їа, и҆ прича́стенъ (с. фл҃ѳ ѡ҆б.)  пи́санъ прпⷣбномч҃нкѡмъ: А҆по́столъ ко є҆фесе́ємъ,  зача́ло сл҃г. Є҆ѵⷢ҇лїе лꙋкѝ, зача́ло ѯ҃д. 
комм. Слꙋ́жба безме́здникѡвъ. 
Прокі́менъ, пи́санъ мч҃нкѡмъ. А҆по́столъ къ  корі́нѳѧнѡмъ, зача́ло рн҃г. А҆ллилꙋ́їа, гла́съ в҃: Сѐ что̀  добро̀, и҆лѝ что̀ красно̀, но є҆́же жи́ти бра́тїи вкꙋ́пѣ:  Є҆ѵⷢ҇лїе матѳе́а, зача́ло л҃д. Прича́стенъ: Ра́дꙋйтесѧ  пра́веднїи ѡ҆ гдⷭ҇ѣ: 
комм. Слꙋ́жба за мє́ртвыѧ. 
Прокі́менъ, гла́съ ѕ҃: Дꙋ́шы и҆́хъ во бл҃ги́хъ  водворѧ́тсѧ. Сті́хъ: Къ тебѣ̀ гдⷭ҇и воздвиго́хъ дꙋ́шꙋ мою̀,  бж҃е мо́й, на тѧ̀ оу҆пова́хъ, да не постыжꙋ́сѧ во вѣ́къ.  А҆ллилꙋ́їа, гла́съ и҃: Бл҃же́ни, ꙗ҆̀же и҆збра́лъ и҆ прїѧ́лъ  є҆сѝ гдⷭ҇и, и҆ па́мѧть и҆́хъ въ ро́дъ и҆ ро́дъ. 
комм. А҆по́столи, и҆ є҆ѵⷢ҇лїа за оу҆поко́й по всѧ̑  дни̑. 
Въ пнⷣе а҆пⷭ҇лъ къ риⷨ, заⷱ҇ рг҃і. є҆ѵⷢ҇лїе  і҆ѡа́нна, заⷱ҇ є҃і. 
Во втоⷬ҇ а҆пⷭ҇лъ къ корі́нⷴ҇, заⷱ҇ рѯ҃в. є҆ѵⷢ҇лїе  і҆ѡа́нна, заⷱ҇ ѕ҃і. 
Въ сре́дꙋ а҆пⷭ҇лъ къ корі́нⷴ҇, заⷱ҇ рѻ҃и. є҆ѵⷢ҇лїе  і҆ѡа́нна, заⷱ҇ к҃а. 
Въ чеⷦ҇ а҆пⷭ҇лъ къ корі́нⷴ҇, заⷱ҇ р҃ѯ. є҆ѵⷢ҇лїе  і҆ѡа́нна, заⷱ҇ к҃в. 
Въ пѧⷦ҇ а҆пⷭ҇лъ къ корі́нⷴ҇, заⷱ҇ рѯ҃г. є҆ѵⷢ҇лїе,  і҆ѡа́нна, заⷱ҇ к҃г. 
Въ сꙋⷠ҇ а҆пⷭ҇лъ къ солꙋⷩ҇, заⷱ҇ с҃ѻ. є҆ѵⷢ҇лїе,  і҆ѡа́нна, заⷱ҇ ѕ҃і. 
Прича́стенъ: Бл҃же́ни, ꙗ҆̀же и҆збра́лъ: 


(с. ф҃м) 
[глⷡ҇а ѯ҃] Прокі́мени, а҆по́столи, а҆ллилꙋїа́рє,  є҆ѵⷢ҇лїа, и҆ прича́стни на всѧ́кꙋ потре́бꙋ разли́чнїи.  
комм. На ѡ҆сщ҃е́нїе є҆ле́а з҃ і҆ере́євъ. 
Пе́рвый і҆ере́й глаго́летъ: прокі́менъ, гла́съ а҃: Бꙋ́ди  гдⷭ҇и млⷭ҇ть твоѧ̀ на на́съ, ꙗ҆́коже оу҆пова́хомъ на тѧ̀.  Сті́хъ: Ра́дꙋйтесѧ првⷣнїи ѡ҆ гдⷭ҇ѣ, пра̑вымъ подоба́етъ  похвала̀. А҆по́столъ і҆а́кѡвлѧ посла́нїѧ, зача́ло н҃з.  А҆ллилꙋ́їа, гла́съ и҃. Сті́хъ: Млⷭ҇ть и҆ сꙋ́дъ воспою̀  тебѣ̀ гдⷭ҇и. Є҆ѵⷢ҇лїе лꙋкѝ, зача́ло н҃г. 
Вторы́й і҆ере́й глаго́летъ: прокі́менъ, гла́съ в҃:  Крѣ́пость моѧ̀ и҆ пѣ́нїе моѐ гдⷭ҇ь, и҆ бы́сть мнѣ̀ во  сп҃се́нїе. Сті́хъ: Наказꙋ́ѧ наказа́ мѧ гдⷭ҇ь, сме́рти же не  предаде́ мѧ. А҆по́столъ къ ри́млѧнѡмъ, зача́ло рѕ҃і.  А҆ллилꙋ́їа, гла́съ є҃: Млⷭ҇ти твоѧ̑ гдⷭ҇и во вѣ́къ  воспою̀. Є҆ѵⷢ҇лїе лꙋкѝ, зача́ло ч҃д. 
Тре́тїй і҆ере́й глаго́летъ: прокі́менъ, гла́съ г҃: Гдⷭ҇ь  просвѣще́нїе моѐ, и҆ сп҃си́тель мо́й, когѡ̀ оу҆бою́сѧ;  Сті́хъ: Гдⷭ҇ь защи́титель живота̀ моегѡ̀, ѿ когѡ̀  оу҆страшꙋ́сѧ; А҆по́столъ къ корі́нѳѧнѡмъ, зача́ло рн҃г.  А҆ллилꙋ́їа, гла́съ в҃. Сті́хъ: На тѧ̀ гдⷭ҇и оу҆пова́хъ, да  не постыжꙋ́сѧ во вѣ́къ. Є҆ѵⷢ҇лїе матѳе́а, зача́ло л҃д ѿ  полꙋ̀. 
Четве́ртый і҆ере́й глаго́летъ: прокі́менъ, гла́съ д҃:  Во́ньже а҆́ще де́нь призовꙋ́ тѧ, ско́рѡ оу҆слы́ши мѧ̀.  Сті́хъ: Гдⷭ҇и оу҆слы́ши мл҃твꙋ мою̀, и҆ во́пль мо́й къ  тебѣ̀ да прїи́детъ. А҆по́столъ къ корі́нѳѧнѡмъ, зача́ло  рп҃в ѿ полꙋ̀. А҆ллилꙋ́їа, (с. ф҃м ѡ҆б.) гла́съ в҃. Сті́хъ:  Терпѧ̀ потерпѣ́хъ гдⷭ҇а, и҆ внѧ́тъ мѝ. Є҆ѵⷢ҇лїе матѳе́а,  зача́ло к҃ѕ. 
Пѧ́тый і҆ере́й глаго́летъ: прокі́менъ, гла́съ є҃: Ты̀  гдⷭ҇и сохрани́ши ны̀, и҆ соблюде́ши ны̀ ѿ ро́да сегѡ̀ и҆  во вѣ́къ. Сті́хъ: Сп҃си́ мѧ гдⷭ҇и, ꙗ҆́кѡ ѡ҆скꙋдѣ̀  прпⷣбный. А҆по́столъ къ корі́нѳѧнѡмъ, зача́ло рѯ҃и.  А҆ллилꙋ́їа, гла́съ є҃. Сті́хъ: Млⷭ҇ти твоѧ̑ гдⷭ҇и во вѣ́къ  воспою̀. Є҆ѵⷢ҇лїе матѳе́а, зача́ло р҃д. 
Шесты́й і҆ере́й глаго́летъ: прокі́менъ, гла́съ ѕ҃:  Поми́лꙋй мѧ̀ бж҃е по вели́цѣй млⷭ҇ти твое́й. Сті́хъ:  Се́рдце чи́сто сози́жди во мнѣ̀ бж҃е, и҆ дꙋ́хъ нра́въ  ѡ҆бновѝ во оу҆тро́бѣ мое́й. А҆по́столъ къ гала́тѡмъ,  зача́ло сг҃і. А҆ллилꙋ́їа, гла́съ ѕ҃. Сті́хъ: Бл҃же́нъ мꙋ́жъ  боѧ́йсѧ гдⷭ҇а, въ за́повѣдехъ є҆гѡ̀ восхо́щетъ ѕѣлѡ̀.  Є҆ѵⷢ҇лїе матѳе́а, зача́ло ѯ҃в. 
Седмы́й і҆ере́й глаго́летъ: прокі́менъ, гла́съ з҃:  Гдⷭ҇и, да не ꙗ҆́ростїю твое́ю ѡ҆бличи́ши менѐ, нижѐ  гнѣ́вомъ твои́мъ нака́жеши менѐ. Сті́хъ: Поми́лꙋй мѧ̀  гдⷭ҇и, ꙗ҆́кѡ не́мощенъ є҆́смь. А҆по́столъ къ солꙋ́нѧнѡмъ.  зача́ло сѻ҃г. А҆ллилꙋ́їа, гла́съ з҃. Сті́хъ: Оу҆слы́шитъ  тѧ̀ гдⷭ҇ь въ де́нь печа́ли, защи́титъ тѧ̀ и҆́мѧ бг҃а  і҆а́кѡвлѧ. Є҆ѵⷢ҇лїе, матѳе́а, зача́ло л҃. 
комм. А҆́ѵгꙋста въ а҃-й де́нь, на ѡ҆сщ҃е́нїе воды̀: 
Прокі́менъ, гла́съ г҃: Гдⷭ҇ь просвѣще́нїе моѐ: Сті́хъ:  Гдⷭ҇ь защи́титель живота̀ моегѡ̀: А҆по́столъ ко є҆вре́ємъ,  зача́ло т҃ѕ. А҆ллилꙋ́їа, гла́съ ѕ҃. Сті́хъ: Ѿры́гнꙋ  се́рдце моѐ сло́во бл҃го. Сті́хъ: Глаго́лю а҆́зъ дѣла̀  моѧ̑ цр҃е́ви: Є҆ѵⷢ҇лїе і҆ѡа́нна, зача́ло д҃і. 
комм. На ѡ҆сщ҃е́нїе цр҃кве: 
Прокі́менъ, гла́съ д҃: До́мꙋ твоемꙋ̀ подоба́етъ ст҃ы́нѧ  гдⷭ҇и, въ долготꙋ̀ дні́й. Сті́хъ: Гдⷭ҇ь воцр҃и́сѧ въ  лѣ́потꙋ ѡ҆блече́сѧ. А҆по́столъ ко є҆вре́ємъ, зача́ло т҃з.  А҆ллилꙋ́їа, гла́съ а҃: Ѡ҆снова̑нїѧ є҆гѡ̀ на гора́хъ  ст҃ы́хъ, лю́битъ гдⷭ҇ь врата̀ сїѡ́нѧ па́че всѣ́хъ селе́нїй  (с. фм҃а) і҆а́кѡвлихъ. Сті́хъ: Пресла̑внаѧ глаго́лашасѧ ѡ҆  тебѣ̀ гра́де бж҃їй. Є҆ѵⷢ҇лїе і҆ѡа́нна, зача́ло л҃з ѿ  полꙋ̀. Прича́стенъ: Гдⷭ҇и, возлюби́хъ бл҃голѣ́пїе до́мꙋ  твоегѡ̀, и҆ мѣ́сто селе́нїѧ сла́вы твоеѧ̀. 
комм. На ѡ҆снова́нїе и҆ на ѡ҆бновле́нїе гра́да: 
Прокі́менъ, гла́съ д҃: До́мꙋ твоемꙋ̀ подоба́етъ ст҃ы́нѧ  гдⷭ҇и, въ долготꙋ̀ дні́й. Сті́хъ: И҆́бо оу҆твердѝ  вселе́ннꙋю, ꙗ҆́же не подви́житсѧ: А҆по́столъ дѣѧ́нїй,  зача́ло м҃ ѿ полꙋ̀. А҆ллилꙋ́їа, гла́съ в҃: Ѡ҆снова̑нїѧ  є҆гѡ̀ на гора́хъ ст҃ы́хъ: Сті́хъ: Пресла̑внаѧ глаго́лашасѧ  ѡ҆ тебѣ̀ гра́де бж҃їй. Є҆ѵⷢ҇лїе матѳе́а, зача́ло ѯ҃з.  Прича́стенъ: Гдⷭ҇и, возлюби́хъ. бл҃голѣ́пїе до́мꙋ твоегѡ̀: 
комм. Вослѣ́дованїе въ бездо́ждїе: 
Прокі́менъ, гла́съ д҃: Бразды̑ зємны́ѧ оу҆по́й, и҆  оу҆мно́жи жи̑та є҆ѧ̀. Сті́хъ: Въ ка́плѧхъ є҆ѧ̀  возвесели́тсѧ возсїѧ́ющи. А҆по́столъ і҆а́кѡвлѧ посла́нїѧ,  зача́ло н҃ѕ. А҆ллилꙋ́їа, гла́съ и҃: Бл҃гослови́ши вѣне́цъ  лѣ́та бл҃гости твоеѧ̀, и҆ полѧ̀ твоѧ̑ и҆спо́лнѧтсѧ тꙋ́ка.  Сті́хъ: Разботѣ́ютъ кра̑снаѧ пꙋсты́ни, и҆ ра́достїю хо́лми  препоѧ́шꙋтсѧ. Є҆ѵⷢ҇лїе матѳе́а, зача́ло ѯ҃є.  Прича́стенъ: Ча́шꙋ сп҃се́нїѧ прїимꙋ̀: 
комм. Во вре́мѧ безве́дрїѧ: 
Прокі́менъ, гла́съ д҃: Сп҃си́ мѧ бж҃е, ꙗ҆́кѡ внидо́ша  во́ды до дꙋшѝ моеѧ̀. Сті́хъ: Оу҆глѣбо́хъ въ тимѣ́нїи  глꙋбины̀, и҆ нѣ́сть постоѧ́нїѧ. А҆по́столъ къ ри́млѧнѡмъ,  зача́ло ч҃и. А҆ллилꙋ́їа гла́са, Сп҃си́ мѧ ѿ бре́нїѧ, да не  оу҆глѣ́бнꙋ, и҆ ѿ глꙋбо́кихъ во́дъ. Сті́хъ: Да не  потопи́тъ менѐ бꙋ́рѧ водна́ѧ, нижѐ да пожре́тъ менѐ  глꙋбина̀. Є҆ѵⷢ҇лїе матѳе́а, зача́ло к҃ ѿ полꙋ̀. 
комм. Во стра́хъ трꙋ́са: 
Прокі́менъ, гла́съ и҃: Гдⷭ҇и, да не ꙗ҆́ростїю твое́ю  ѡ҆бличи́ши менѐ. Сті́хъ: Не ѿвратѝ лица̀ твоегѡ̀ ѿ  ѻ҆́трока твоегѡ̀: А҆по́столъ ко є҆вре́ємъ, зача́ло тл҃а  (с. фм҃а ѡ҆б.) ѿ полꙋ̀. А҆ллилꙋ́їа, гла́съ є҃: Бж҃е  ѿри́нꙋлъ ны̀ є҆сѝ, и҆ низложи́лъ є҆сѝ на́съ. Сті́хъ:  Стрѧ́слъ є҆сѝ зе́млю, и҆ смꙋти́лъ є҆сѝ ю҆̀: и҆сцѣлѝ  сокрꙋше́нїе є҆ѧ̀, ꙗ҆́кѡ подви́жесѧ. Є҆ѵⷢ҇лїе матѳе́а,  зача́ло к҃з. Прича́стенъ: Призира́ѧй на зе́млю, и҆ творѧ́й  ю҆̀ трѧсти́сѧ. 
комм. Вослѣ́дованїе во вре́мѧ ꙗ҆́звъ: 
Прокі́менъ, гла́съ д҃: Гдⷭ҇и, да не ꙗ҆́ростїю твое́ю  ѡ҆бличи́ши менѐ: Сті́хъ: Нѣ́сть и҆сцѣле́нїѧ въ пло́ти  мое́й, ѿ лица̀ гнѣ́ва твоегѡ̀. Є҆ѵⷢ҇лїе лꙋкѝ, зача́ло  ѕ҃і. 
комм. Вослѣ́дованїе во ѻ҆бщенꙋ́ждїи: 
Прокі́менъ, гла́съ д҃: Да́ждь на́мъ по́мощь ѡ҆ ско́рби:  Сті́хъ: Ѡ҆ бз҃ѣ сотвори́мъ си́лꙋ: Є҆ѵⷢ҇лїе ма́рка, зача́ло  н҃а. 
комм. Вослѣ́дованїе за і҆мпера́тора, и҆ за  лю́ди во вре́мѧ бра́ни: 
Прокі́менъ, гла́съ д҃: Гдⷭ҇и, си́лою твое́ю  возвесели́тсѧ ца́рь, и҆ ѡ҆ сп҃се́нїи твое́мъ возра́дꙋетсѧ  ѕѣлѡ̀. Сті́хъ: Жела́нїе се́рдца є҆гѡ̀ да́лъ є҆сѝ є҆мꙋ̀,  и҆ хотѣ́нїѧ оу҆стнꙋ̀ є҆гѡ̀ нѣ́си лиши́лъ є҆го̀.  А҆по́столъ ко є҆фесе́ємъ, зача́ло сл҃г. А҆ллилꙋ́їа, гла́съ  в҃: Оу҆слы́шитъ тѧ̀ гдⷭ҇ь въ де́нь печа́ли, защи́титъ тѧ̀  и҆́мѧ бг҃а і҆а́кѡвлѧ. Сті́хъ: Гдⷭ҇и, сп҃сѝ царѧ̀, и҆  оу҆слы́ши ны̀, во́ньже а҆́ще де́нь призове́мъ тѧ̀.  Є҆ѵⷢ҇лїе ма́рка, зача́ло н҃а. Прича́стенъ: Хвали́те гдⷭ҇а  съ нб҃съ: 
комм. Въ наше́ствїи ва̑рваръ: 
Прокі́менъ, гла́съ д҃: Да воскрⷭ҇нетъ бг҃ъ, и҆  расточа́тсѧ вразѝ є҆гѡ̀. Сті́хъ: Ꙗ҆́кѡ и҆счеза́етъ ды́мъ,  да и҆сче́знꙋтъ. А҆по́столъ къ є҆фесе́ємъ, зача́ло с҃к.  А҆ллилꙋ́їа. Сті́хъ: Гдⷭ҇ь сокрꙋша́ѧй бра̑ни: Є҆ѵⷢ҇лїе  лꙋкѝ, зача́ло ѻ҃. Прича́стенъ: Гдⷭ҇ь крѣ́покъ и҆ си́ленъ,  гдⷭ҇ь си́ленъ во бра́ни. 
комм. Ѡ҆ оу҆мире́нїи и҆ соедине́нїи правосла́вныѧ  вѣ́ры: 
Прокі́менъ, гла́съ з҃: Гдⷭ҇ь крѣ́пость лю́демъ свои̑мъ  да́стъ, гдⷭ҇ь бл҃гослови́тъ лю́ди своѧ̑ ми́ромъ. Сті́хъ: Въ  хра́мѣ є҆гѡ̀ (с. фм҃в) всѧ́кїй глаго́летъ сла́вꙋ.  Є҆ѵⷢ҇лїе матѳе́а, зача́ло к҃ ѿ полꙋ̀. 
комм. Ѡ҆ оу҆мире́нїи и҆ соедине́нїи цр҃кве: 
Прокі́менъ, гла́съ д҃: Да воскрⷭ҇нетъ бг҃ъ: Сті́хъ:  Ꙗ҆́кѡ и҆счеза́етъ ды́мъ: Є҆ѵⷢ҇лїе ма́рка, зача́ло н҃а. 
комм. Вослѣ́дованїе за творѧ́щихъ ми́лостыню: 
Прокі́менъ, гла́съ д҃: Оу҆пова́й на гдⷭ҇а, и҆ творѝ  бл҃госты́ню. Сті́хъ: Ве́сь де́нь ми́лꙋетъ, и҆ взаи́мъ дае́тъ  првⷣный. Є҆ѵⷢ҇лїе матѳе́а, зача́ло к҃ ѿ полꙋ̀. 
комм. Въ запале́нїи ѻ҆гнѧ̀: 
Прокі́менъ, гла́съ а҃: Бꙋ́ди гдⷭ҇и млⷭ҇ть твоѧ̀ на  на́съ, ꙗ҆́коже оу҆пова́хомъ на тѧ̀. Сті́хъ: Сѐ ѻ҆́чи  гдⷭ҇ни на боѧ́щыѧсѧ є҆гѡ̀, и҆ оу҆пова́ющыѧ на млⷭ҇ть  є҆гѡ̀. А҆по́столъ ко є҆вре́ємъ, зача́ло тл҃в. А҆ллилꙋ́їа:  Ще́дръ и҆ млⷭ҇тивъ гдⷭ҇ь, всѣ̑мъ призыва́ющымъ є҆гѡ̀.  Є҆ѵⷢ҇лїе лꙋкѝ, зача́ло ѯ҃ѳ. 
комм. Над̾ болѧ́щимъ, 
Прокі́менъ, гла́съ а҃: А҆́зъ рѣ́хъ: гдⷭ҇и поми́лꙋй мѧ̀,  и҆сцѣлѝ дꙋ́шꙋ мою̀, ꙗ҆́кѡ согрѣши́хъ тебѣ̀. Сті́хъ:  Бл҃же́нъ разꙋмѣва́ѧй на ни́ща и҆ оу҆бо́га, въ де́нь лю́тъ  и҆зба́витъ є҆го̀ гдⷭ҇ь. А҆по́столъ і҆а́кѡвлѧ посла́нїѧ,  зача́ло н҃з. А҆ллилꙋ́їа, гла́съ и҃: При́зри на мѧ̀ и҆  поми́лꙋй мѧ̀. а҃-е, є҆ѵⷢ҇лїе матѳе́а зача́ло к҃ѕ. в҃-е,  є҆ѵⷢ҇лїе ма́рка, зача́ло к҃а. г҃-е, є҆ѵⷢ҇лїе і҆ѡа́нна,  зача́ло г҃і. Прича́стенъ: Ча́шꙋ сп҃се́нїѧ прїимꙋ̀: 
комм. На постриже́нїе мона́хѡвъ: 
Прокі́менъ, гла́съ г҃: Гдⷭ҇ь просвѣще́нїе моѐ: Сті́хъ:  Гдⷭ҇ь защи́титель живота̀ моегѡ̀: А҆по́столъ къ  є҆фесе́ємъ, зача́ло сл҃г. А҆ллилꙋ́їа, гла́съ а҃: Се́й  ни́щїй воззва̀. и҆ гдⷭ҇ь оу҆слы́ша и҆̀, и҆ ѿ всѣ́хъ  скорбе́й є҆гѡ̀ сп҃сѐ и҆̀. Є҆ѵⷢ҇лїе матѳе́а, зача́ло л҃ѳ.  Прича́стенъ: Ча́шꙋ сп҃се́нїѧ прїимꙋ̀: 
комм. За всѧ́кое проше́нїе: 
Є҆ѵⷢ҇лїе матѳе́а, зача́ло к҃ ѿ полꙋ̀. И҆лѝ ма́рка,  н҃а: И҆лѝ лꙋкѝ, зача́ло п҃и. 
(с. фм҃г) 
комм. На креще́нїи человѣ́кѡвъ: 
Прокі́менъ, гла́съ г҃: Гдⷭ҇ь просвѣще́нїе моѐ: Сті́хъ:  Гдⷭ҇ь защи́титель живота̀ моегѡ̀: А҆по́столъ къ ри́млѧнѡмъ,  зача́ло ч҃а. Є҆ѵⷢ҇лїе матѳе́а, зача́ло рѕ҃і. 
комм. Во вре́мѧ бра́ка: 
Прокі́менъ, гла́съ и҃: Положи́лъ є҆сѝ на глава́хъ  и҆́хъ вѣнцы̀, ѿ ка́меней чⷭ҇тны́хъ: живота̀ проси́ша оу҆  тебѐ, и҆ да́лъ є҆сѝ и҆̀мъ. Сті́хъ: Ꙗ҆́кѡ да́си и҆̀мъ  бл҃гослове́нїе въ вѣ́къ вѣ́ка, возвесели́ши ѧ҆̀ ра́достїю  съ лице́мъ твои́мъ. А҆по́столъ къ є҆фесе́ємъ, зача́ло с҃л.  А҆ллилꙋ́їа, гла́съ є҃: Сті́хъ: Ты̀ гдⷭ҇и сохрани́ши ны̀, и҆  соблюде́ши ны̀ ѿ ро́да сегѡ̀, и҆ во вѣ́къ. Є҆ѵⷢ҇лїе  і҆ѡа́нна, зача́ло ѕ҃. 
комм. И҆сповѣ́данїю: 
Є҆ѵⷢ҇лїе матѳе́а, заⷱ҇ л҃: и҆лѝ лꙋкѝ, заⷱ҇ ѻ҃и. 
комм. Же́нъ и҆сповѣ́данїю: 
Є҆ѵⷢ҇лїе і҆ѡа́нна, зача́ло к҃и. 
комм. Над̾ и҆мꙋ́щимъ дꙋ́хъ недꙋ́га: 
Є҆ѵⷢ҇лїе матѳе́а, зача́ло к҃и: и҆лѝ ѻ҃в. Ма́рка,  зача́ло ѳ҃і: и҆лѝ м҃. Лꙋкѝ, м҃ѕ. 
комм. На погребе́нїи мїрѧ́нъ: 
Прокі́менъ, гла́съ ѕ҃: Бл҃же́нъ пꙋ́ть, во́ньже и҆́деши  дне́сь дꙋшѐ, ꙗ҆́кѡ оу҆гото́васѧ тебѣ̀ мѣ́сто  оу҆покое́нїѧ. Сті́хъ: Къ тебѣ̀ гдⷭ҇и воззовꙋ̀: А҆по́столъ  къ солꙋ́нѧнѡмъ, зача́ло с҃ѻ. А҆ллилꙋ́їа, гла́съ ѕ҃:  Бл҃же́нъ, є҆го́же и҆збра́лъ, и҆ прїѧ́лъ є҆сѝ гдⷭ҇и.  Є҆ѵⷢ҇лїе і҆ѡа́нна, зача́ло ѕ҃і. 
комм. На погребе́нїи мона́хѡвъ: 
Прокі́менъ, гла́съ ѕ҃: Бл҃же́нъ пꙋ́ть, во́ньже и҆́деши  бра́те дне́сь. Сті́хъ: Ѡ҆брати́сѧ дꙋшѐ моѧ̀ въ поко́й  тво́й, ꙗ҆́кѡ гдⷭ҇ь бл҃годѣ́йствова тѧ̀. А҆по́столъ,  А҆ллилꙋ́їа, и҆ є҆ѵⷢ҇лїе, пи́санъ въ погребе́нїи мїрѧ́нъ. 
комм. На погребе́нїи і҆ере́євъ: 
Прокі́менъ, гла́съ ѕ҃: Бл҃же́нъ пꙋ́ть, во́ньже и҆́деши  дне́сь дꙋшѐ: Сті́хъ: Ѡ҆брати́сѧ дꙋшѐ моѧ̀ въ поко́й тво́й:  А҆по́столъ къ солꙋ́нѧнѡмъ, зача́ло с҃ѻ. А҆ллилꙋ́їа, гла́съ  и҃: Бл҃же́нъ, є҆го́же и҆збра́лъ, и҆ прїѧ́лъ є҆сѝ гдⷭ҇и.  Є҆ѵⷢ҇лїе і҆ѡа́нна, зача́ло ѕ҃і. 
(с. фм҃г) 
Вторы́й прокі́менъ, гла́съ ѕ҃: Бл҃же́нъ, є҆го́же  и҆збра́лъ: Сті́хъ: Тебѣ̀ подоба́етъ пѣ́снь бж҃е въ  сїѡ́нѣ: А҆по́столъ къ ри́млѧнѡмъ, зача́ло п҃ѳ, ѿ полꙋ̀.  А҆ллилꙋ́їа, гла́съ ѕ҃: Бл҃же́нъ, є҆го́же и҆збра́лъ:  Є҆ѵⷢ҇лїе і҆ѡа́нна, зача́ло є҃і. 
Тре́тїй прокі́менъ, гла́съ ѕ҃: Бл҃же́нъ, є҆го́же  и҆збра́лъ: Сті́хъ: Па́мѧть є҆гѡ̀ въ ро́дъ и҆ ро́дъ:  А҆по́столъ къ корі́нѳѧнѡмъ, зача́ло рн҃и. А҆ллилꙋ́їа.  Сті́хъ: Бл҃же́нъ, є҆го́же и҆збра́лъ: Є҆ѵⷢ҇лїе і҆ѡа́нна,  зача́ло к҃а. 
Четве́ртый прокі́менъ, гла́съ ѕ҃: Дꙋша̀ є҆гѡ̀ во  бл҃ги́хъ водвори́тсѧ: Сті́хъ: Къ тебѣ̀ гдⷭ҇и воззовꙋ̀:  А҆по́столъ къ корі́нѳѧнѡмъ, зача́ло р҃ѯ. А҆ллилꙋ́їа:  Бл҃же́нъ мꙋ́жъ боѧ́йсѧ гдⷭ҇а: Сті́хъ: Си́льно на землѝ  бꙋ́детъ сѣ́мѧ є҆гѡ̀. Є҆ѵⷢ҇лїе і҆ѡа́нна, зача́ло к҃в. 
Пѧ́тый прокі́менъ, гла́съ ѕ҃: Бл҃же́нъ, є҆го́же  и҆збра́лъ: Сті́хъ: Дꙋша̀ є҆гѡ̀ во бл҃ги́хъ водвори́тсѧ.  А҆по́столъ къ ри́млѧнѡмъ, зача́ло рг҃і. А҆ллилꙋ́їа, гла́съ  ѕ҃: Бл҃же́нъ, є҆го́же и҆збра́лъ, и҆ прїѧ́лъ є҆сѝ гдⷭ҇и:  Сті́хъ: Дꙋша̀ є҆гѡ̀ во бл҃ги́хъ водвори́тсѧ. Є҆ѵⷢ҇лїе  і҆ѡа́нна, зача́ло к҃г. 
комм. На погребе́нїи младе́нцєвъ: 
Прокі́менъ, гла́съ ѕ҃: Бл҃же́нъ пꙋ́ть, во́ньже по́йдеши  дꙋшѐ: Сті́хъ: Ѡ҆брати́сѧ дꙋшѐ моѧ̀ въ поко́й тво́й:  А҆по́столъ къ корі́нѳѧнѡмъ, зача́ло рѯ҃в. А҆ллилꙋ́їа.  Сті́хъ: Бл҃же́нъ є҆го́же и҆збра́лъ, и҆ прїѧ́лъ є҆сѝ,  гдⷭ҇и. Сті́хъ: Дꙋша̀ є҆гѡ̀ во бл҃ги́хъ водвори́тсѧ.  Є҆ѵⷢ҇лїе і҆ѡа́нна, зача́ло к҃а. 
комм. Послѣ́дованїе въ ми́ръ: 
Прокі́менъ, гла́съ д҃: Ми́ръ мно́гъ лю́бѧщымъ тѧ̀ гдⷭ҇и.  Сті́хъ: Ча́ѧхъ бг҃а сп҃са́ющаго мѧ̀: А҆по́столъ ко  є҆фесе́ємъ, зача́ло ск҃а. А҆ллилꙋ́їа, гла́съ д҃:  Вопроси́те ꙗ҆̀же ѡ҆ ми́рѣ і҆ерⷭ҇ли́ма. Є҆ѵⷢ҇лїе і҆ѡа́нна,  зача́ло м҃и, ѿ полꙋ̀: Прича́стенъ: Ча́шꙋ сп҃се́нїѧ  прїимꙋ̀: 


[глⷡ҇а а҃] Ѡ҆ ХРА́МѢХЪ СТ҃А́ГѠ и҆лѝ СТ҃Ы́Ѧ, 
ѿ мцⷭ҇а септе́мврїа до недѣ́ли мытарѧ̀ и҆ фарїсе́а:  ѿ недѣ́ли же мытарѧ̀, до понедѣ́льника пе́рвыѧ недѣ́ли  ст҃а́гѡ поста̀, во всю̀ ст҃ꙋ́ю м҃-цꙋ, и҆ до са́магѡ  пресвѣ́тлагѡ и҆ тридне́внагѡ хрⷭ҇то́ва воскресе́нїѧ, и҆ во  всю̀ свѣ́тлꙋю недѣ́лю, до но́выѧ недѣ́ли, ѿ но́выѧ же  недѣ́ли, си́рѣчь ѳѡмины̀ по па́сцѣ, во всю̀ н҃-цꙋ, да́же  до недѣ́ли всѣ́хъ ст҃ы́хъ, ка́кѡ пое́тсѧ слꙋ́жба хра́ма  свѧта́гѡ, и҆лѝ свѧты́ѧ, ве́черъ, и҆ оу҆́трѡ, и҆ на  лїтꙋргі́и. 
[зрѝ] Подоба́етъ вѣ́дати, ꙗ҆́кѡ а҆́ще слꙋчи́тсѧ  хра́мъ ст҃а́гѡ сѷмеѡ́на сто́лпника въ недѣ́лю. Въ  сꙋббѡ́тꙋ на ма́лѣй вече́рни, на Гдⷭ҇и воззва́хъ,  стїхи̑ры воскре́сны, гла́съ д҃. Сла́ва, хра́ма: И҆ ны́нѣ,  бг҃оро́диченъ ма́лыѧ вече́рни. На стїхо́внѣ стїхи́ра  воскре́сна а҃: и҆ хра́ма ст҃а́гѡ стїхо́вна съ припѣ́вы  свои́ми вели́кїѧ вече́рни. Сла́ва, хра́ма: И҆ ны́нѣ,  і҆нді́кта. По трⷭ҇то́мъ тропа́рь воскре́сенъ. Сла́ва,  хра́ма: И҆ ны́нѣ, і҆нді́кта. є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, по ѻ҆бы́чномъ  ѱалмѣ̀, каѳі́сма всѧ̀. На Гдⷭ҇и воззва́хъ, стїхи̑ры  воскре́сны г҃: и҆ і҆нді́кта г҃: и҆ хра́ма д҃. Сла́ва,  хра́ма: И҆ ны́нѣ: бг҃оро́диченъ а҃-й гла́са. Вхо́дъ.  Прокі́менъ днѐ: и҆ чте́нїе і҆нді́кта, и҆ хра́ма. На  лїті́и стїхи̑ры хра́ма. Та́же і҆нді́кта: Сла́ва, хра́ма: И҆  ны́нѣ, і҆нді́кта. На стїхо́внѣ стїхи̑ры воскре́сны, по  а҆лфави́тꙋ. Сла́ва, хра́ма: И҆ ны́нѣ, і҆нді́кта. На  благослове́нїи хлѣ́бѡвъ, Тропа́рь, Бцⷣе дв҃о: два́жды, и҆  хра́ма, є҆ди́ножды. И҆ Бꙋ́ди и҆́мѧ гдⷭ҇не: три́жды. и҆  чте́нїе въ посла́нїихъ. 
На оу҆́трени, на Бг҃ъ гдⷭ҇ь, тропа́рь воскре́сенъ  два́жды: Сла́ва, хра́ма: И҆ ны́нѣ, і҆нді́кта. По каѳі́смахъ  сѣда́льны воскре́сны, и҆ бг҃оро́дичны и҆́хъ: и҆ чте́нїе,  полѷеле́й, и҆ сѣда́льны хра́ма всѝ по є҆ди́ножды.  Сла́ва, хра́ма. И҆ ны́нѣ, і҆нді́кта, и҆ чте́нїе: Степє́нна  гла́са. Прокі́менъ хра́ма. Всѧ́кое дыха́нїе: и҆  є҆ѵⷢ҇лїе хра́ма. Воскресе́нїе хрⷭ҇то́во: ѱало́мъ н҃:  стїхи́ра хра́ма, и҆ про́чее, по ѻ҆бы́чаю. Канѡ́нъ  воскре́сенъ, со і҆рмосо́мъ на д҃: и҆ і҆нді́кта на д҃: и҆  хра́ма на ѕ҃. Катава́сїа: Кре́стъ начерта́въ: По г҃- й пѣ́сни, конда́къ і҆нді́кта: и҆ сѣда́ленъ хра́ма,  два́жды. Сла́ва, и҆ ны́нѣ, і҆нді́кта, и҆ чте́нїе. По  ѕ҃-й пѣ́сни конда́къ и҆ і҆́косъ хра́ма. На ѳ҃-й пѣ́сни  пое́мъ Честнѣ́йшꙋю. Свѣти́ленъ воскре́сенъ: Сла́ва,  хра́ма: И҆ ны́нѣ, і҆нді́кта. На хвали́техъ стїхи̑ры  воскре́сны г҃: и҆ і҆нді́кта самогла́сны г҃: и҆ хра́ма г҃, съ  припѣ́вы є҆гѡ̀: а҃-й, Честна̀ пред̾ гдⷭ҇емъ: в҃-й,  Блаже́нъ мꙋ́жъ боѧ́йсѧ гдⷭ҇а: Сла́ва, хра́ма: И҆ ны́нѣ,  Преблагослове́нна є҆сѝ: Славосло́вїе вели́кое: и҆ ча́съ  а҃-й. На а҃-мъ часѣ̀ стїхи́ра є҆ѵⷢ҇льскаѧ. Тропа́рь  воскре́сенъ: Сла́ва, і҆нді́кта: И҆ ны́нѣ, бг҃оро́диченъ  часѡ́въ. По трист҃о́мъ конда́къ воскре́сенъ, и҆ прѡ́чаѧ: и҆  соверше́нный ѿпꙋ́стъ. На г҃-мъ часѣ̀, Тропа́рь  воскре́сенъ: Сла́ва, хра́ма: И҆ ны́нѣ, бг҃оро́диченъ  часѡ́въ: По трист҃о́мъ конда́къ хра́ма, и҆ і҆нді́кта, и҆  воскре́сенъ глаго́лемъ премѣнѧ́юще. 
На лїтꙋргі́и. Блаже́нна воскре́сна на д҃: и҆  і҆нді́кта пѣ́снь г҃, на д҃: И҆ хра́ма пѣ́снь ѕ҃, на д҃. По  вхо́дѣ тропа́рь воскрⷭ҇нъ, и҆ і҆нді́кта, и҆ хра́ма ст҃а́гѡ.  Конда́къ воскре́сенъ: Сла́ва, хра́ма: И҆ ны́нѣ, і҆нді́кта.  Прокі́менъ і҆нді́кта, и҆ хра́ма. А҆по́столъ  і҆нді́кта, и҆ рѧ́дъ под̾ зача́ло. Та́же хра́ма ст҃а́гѡ.  А҆ллилꙋ́їа, и҆ є҆ѵⷢ҇лїе, пре́жде і҆нді́кта, и҆ рѧ́дъ  под̾ зача́ло. Та́же хра́ма ст҃а́гѡ. Прича́стенъ  і҆нді́кта, и҆ хра́ма. 
[зрѝ] Тогѡ́же днѐ ве́чера. Быва́етъ ѿда́нїе  пра́здника за по́честь хра́ма, къ вече́рни трезво́нъ без̾  больша́гѡ. На Гдⷭ҇и воззва́хъ, стїхи̑ры хра́ма г҃: И҆  ст҃а́гѡ рѧдова́гѡ г҃. Сла́ва, хра́ма: И҆ ны́нѣ,  бг҃оро́диченъ воскре́сенъ тогѡ́же гла́са: [А҆́ще среда̀  и҆лѝ пѧто́къ слꙋчи́тсѧ, то́йже бг҃оро́диченъ пое́мъ.]  Прокі́менъ днѐ: Сподо́би гдⷭ҇и: И҆спо́лнимъ вече́рнюю:  На стїхо́внѣ, стїхи̑ры хра́ма. Сла́ва, хра́ма, и҆лѝ  ст҃а́гѡ: И҆ ны́нѣ бг҃оро́диченъ воскре́сенъ. По трист҃о́мъ  тропа́рь хра́ма: Сла́ва, ст҃а́гѡ, а҆́ще є҆́сть: И҆ ны́нѣ,  бг҃оро́диченъ воскре́сенъ. є҆ктенїа̀, и҆ ѿпꙋ́стъ. И҆  та́кѡ ѿдае́тсѧ слꙋ́жба хра́ма непремѣ́ннѡ. На  оу҆́трени и҆ на лїтꙋргі́и трезво́на нѣ́сть. Слꙋ́жба  пое́тсѧ ст҃а́гѡ рѧдова́гѡ, со ѻ҆ктѡ́ихомъ, по ѻ҆бы́чаю. 
[зрѝ] А҆́ще ли слꙋчи́тсѧ на оу҆́трїе храмова́гѡ  пра́здника: Недѣ́лѧ и҆лѝ пра́здникъ хрⷭ҇то́въ, и҆лѝ  бцⷣы, и҆лѝ вели́кагѡ ст҃а́гѡ и҆мꙋ́щагѡ бдѣ́нїе, и҆лѝ  полѷеле́й, и҆лѝ вхо́дъ, и҆лѝ парємїѝ, и҆ тогда̀ на  вече́рни хра́ма ѿда́нїе не быва́етъ. 
[глⷡ҇а в҃] А҆́ще ли хра́мъ ст҃а́гѡ сѷмеѡ́на, кромѣ̀  недѣ́ли въ ко́й де́нь слꙋчи́тсѧ: На ма́лѣй вече́рни  стїхи̑ры хра́ма на д҃. Сла́ва, хра́ма: И҆ ны́нѣ,  і҆нді́кта. На стїхо́внѣ стїхи̑ры і҆нді́кта: Сла́ва,  хра́ма: И҆ ны́нѣ, і҆нді́кта: По трист҃о́мъ тропа́рь  і҆нді́кта: Сла́ва, хра́ма: И҆ ны́нѣ: Ра́дꙋйсѧ бл҃года́тнаѧ:  є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  на Гдⷭ҇и воззва́хъ, стїхи̑ры і҆нді́кта г҃, и҆ хра́ма є҃.  Сла́ва, хра́ма: И҆ ны́нѣ, і҆нді́кта. Вхо́дъ, прокі́менъ  днѐ: и҆ чте́нїе і҆нді́кта, и҆ хра́ма. На лїті́и  стїхи̑ры і҆нді́кта, и҆ хра́ма. Сла́ва, хра́ма: И҆ ны́нѣ,  і҆нді́кта. На стїхо́внѣ стїхи̑ры хра́ма, съ припѣ́вы:  а҃-й, Честна̀ пред̾ гдⷭ҇емъ: в҃-й, Блаже́нъ мꙋ́жъ: Сла́ва,  хра́ма: И҆ ны́нѣ, і҆нді́кта. На благослове́нїи  хлѣ́бѡвъ тропа́рь хра́ма, два́жды. и҆ Бцⷣе дв҃о:  є҆ди́ножды. И҆ Бꙋ́ди и҆́мѧ гдⷭ҇не: три́жды. и҆ чте́нїе  хра́ма. 
[зрѝ] А҆ и҆дѣ́же нѣ́сть всено́щнагѡ бдѣ́нїѧ: По  Ны́нѣ ѿпꙋща́еши, тропа́рь і҆нді́кта. Сла́ва, хра́ма. И҆  ны́нѣ: Ра́дꙋйсѧ бл҃года́тнаѧ: и҆ ѿпꙋ́стъ. На  повече́рїи по трист҃о́мъ конда́къ хра́ма: Сла́ва, и҆ ны́нѣ,  і҆нді́кта. На полꙋ́нощницѣ, по а҃-мъ трист҃о́мъ  вмѣ́стѡ, Сѐ жени́хъ: тропа́рь хра́ма: Сла́ва, и҆ ны́нѣ,  і҆нді́кта. По в҃-мъ трист҃о́мъ вмѣ́стѡ, Помѧнѝ гдⷭ҇и:  конда́къ хра́ма: Сла́ва, и҆ ны́нѣ, і҆нді́кта. Та́же, Гдⷭ҇и  поми́лꙋй, в҃і, и҆ ѿпꙋ́стъ. Моли́твы же, Помѧнѝ гдⷭ҇и  въ наде́жди: не глаго́лемъ. На оу҆́трени: На Бг҃ъ  гдⷭ҇ь: тропа́рь і҆нді́кта, два́жды. Сла́ва, хра́ма: И҆  ны́нѣ, бг҃оро́диченъ: Ра́дꙋйсѧ бл҃года́тнаѧ: По а҃-й  каѳі́смѣ сѣда́льны і҆нді́кта, и҆ чте́нїе. По в҃-й  каѳі́смѣ сѣда́ленъ хра́ма, два́жды: Сла́ва, и҆ ны́нѣ,  і҆нді́кта. Полѷеле́й и҆ сѣда́ленъ, и҆ чте́нїе хра́ма.  Степє́нна, а҃-й а҆нтїфѡ́нъ д҃ гла́са. Прокі́менъ,  и҆ Всѧ́кое дыха́нїе: и҆ є҆ѵⷢ҇лїе хра́ма. ѱало́мъ н҃. и҆  стїхи́ра хра́ма. Канѡ́нъ і҆нді́кта, со і҆рмосо́мъ на ѕ҃:  и҆ хра́ма на и҃. Катава́сїа: Крⷭ҇тъ начерта́въ: По  г҃-й пѣ́сни конда́къ і҆нді́кта: и҆ сѣда́ленъ хра́ма  два́жды. Сла́ва, и҆ ны́нѣ, і҆нді́кта. и҆ чте́нїе хра́ма.  По ѕ҃-й пѣ́сни конда́къ и҆ і҆́косъ хра́ма. По ѳ҃-й  пѣ́сни, свѣти́ленъ хра́ма два́жды. Сла́ва, и҆ ны́нѣ,  і҆нді́кта. На хвали́техъ стїхи̑ры і҆нді́кта д҃: и҆  хра́ма д҃: съ припѣ́вы и҆́хъ. Сла́ва, хра́ма: И҆ ны́нѣ,  і҆нді́кта. Славосло́вїе вели́кое. По трист҃о́мъ тропа́рь  і҆нді́кта: Сла́ва, хра́ма: И҆ ны́нѣ, і҆нді́кта. є҆ктєнїѝ  и҆ ѿпꙋ́стъ, и҆ ча́съ а҃-й. На часѣ́хъ тропа́рь  пра́здника. Сла́ва, хра́ма. И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ: конда́къ і҆нді́кта, и҆ хра́ма,  премѣнѧ́юще глаго́лемъ. 
На лїтꙋргі́и: Бл҃жє́нна і҆нді́кта, пѣ́снь г҃-ѧ на  д҃: и҆ хра́ма пѣ́снь ѕ҃-ѧ на д҃. По вхо́дѣ тропа́рь  і҆нді́кта, и҆ хра́ма. Сла́ва, конда́къ, хра́ма: И҆ ны́нѣ,  і҆нді́кта. Прокі́мены і҆нді́кта, и҆ хра́ма. А҆пⷭ҇лъ,  а҆ллилꙋ́їа, є҆ѵⷢ҇лїе, и҆ прича́стенъ і҆нді́кта и҆ хра́ма. 
[глⷡ҇а г҃] А҆́ще хра́мъ ст҃а́гѡ, и҆лѝ ст҃ы́ѧ бꙋ́детъ  въ недѣ́лю: Въ сꙋббѡ́тꙋ на вече́рни, и҆ въ недѣ́лю на  оу҆́трени, и҆ на лїтꙋргі́и, пое́мъ слꙋ́жбꙋ всю̀  неизмѣ́ннѡ, ꙗ҆́коже прилꙋчи́вшагѡсѧ ст҃а́гѡ и҆мꙋ́щагѡ  бдѣ́нїе, въ недѣ́лю, глава̀ г҃, ли́стъ ѳ҃. 
[глⷡ҇а д҃] А҆́ще слꙋчи́тсѧ хра́мъ ст҃а́гѡ, и҆лѝ  ст҃ы́ѧ, кромѣ̀ недѣ́ли: И҆ пое́мъ слꙋ́жбꙋ во хра́мѣ,  ве́черъ и҆ оу҆́трѡ, и҆ на лїтꙋргі́и, ꙗ҆́коже вели́кагѡ  ст҃а́гѡ, є҆мꙋ́же быва́етъ бдѣ́нїе: зрѝ главы̑ септе́мврїа  въ к҃ѕ-й де́нь. Ѿда́нїе же хра́ма пое́мъ на вече́рни,  ꙗ҆́коже оу҆каза́сѧ въ а҃-й главѣ̀, ли́стъ ул҃з. 
[зрѝ] Ѡ҆ то́мже: А҆́ще слꙋчи́тсѧ во є҆ди́нъ де́нь,  на рѧдꙋ̀ во оу҆ста́вѣ дрꙋгі́й вели́кїй ст҃ы́й съ хра́момъ,  и҆ пое́мъ слꙋ́жбꙋ є҆гѡ̀, когда̀ настоѧ́тель восхо́щетъ,  и҆лѝ цр҃кве нача́льникъ, во и҆́нъ де́нь, а҆́ще и҆ вели́кїй  ст҃ы́й. 
[глⷡ҇а є҃] А҆́ще слꙋчи́тсѧ хра́мъ ст҃а́гѡ  сщ҃енномч҃нка корни́лїа въ недѣ́лю: Пое́мъ слꙋ́жбꙋ  хра́ма, ꙗ҆́коже преподо́бнагѡ сѷмеѡ́на сто́лпника хра́ма  въ недѣ́лю, по то́йже главѣ̀: предпра́зднства же канѡ́нъ  пое́мъ на повече́рїи. 
[глⷡ҇а ѕ҃] А҆́ще слꙋчи́тсѧ хра́мъ ѡ҆бновле́нїѧ въ  недѣ́лю, и҆лѝ кромѣ̀ недѣ́ли: И҆ пое́мъ слꙋ́жбꙋ всю̀  на рѧдꙋ̀ ѡ҆бновле́нїѧ съ предпра́зднствомъ чⷭ҇тна́гѡ  крⷭ҇та̀. 
Корни́лїа же слꙋ́жбꙋ пое́мъ на повече́рїи. 
[глⷡ҇а з҃] А҆́ще ли хра́мъ ст҃а́гѡ корни́лїа  слꙋчи́тсѧ, кромѣ̀ недѣ́ли въ кі́й де́нь: И҆ пое́мъ всю̀  слꙋ́жбꙋ, ве́черъ, и҆ оу҆́трѡ, ѡ҆бновле́нїѧ и҆ хра́ма,  ꙗ҆́коже сѷмеѡ́на и҆ і҆нді́кта, ве́черъ и҆ оу҆́трѡ, и҆ на  лїтꙋргі́и. 
[глⷡ҇а и҃] А҆́ще ли хра́мъ слꙋчи́тсѧ покро́ва, и҆лѝ  срѣ́тенїѧ прест҃ы́ѧ бцⷣы, и҆лѝ и҆́нъ кі́й хра́мъ є҆ѧ̀,  въ недѣ́лю: И҆ пое́мъ всю̀ слꙋ́жбꙋ, ве́черъ, и҆ оу҆́трѡ,  и҆ на лїтꙋргі́и, во все́мъ подо́бнѡ, ꙗ҆́коже ржⷭ҇тва̀ бцⷣы  въ недѣ́лю, септе́мврїа во и҃-й де́нь, ли́стъ н҃а на  ѡ҆боро́тѣ. 
[глⷡ҇а ѳ҃] А҆́ще ли хра́мъ покро́ва бцⷣы, и҆лѝ  и҆ны́й кі́й, слꙋчи́тсѧ кромѣ̀ недѣ́ли въ кі́й де́нь:  Пое́мъ слꙋ́жбꙋ хра́ма въ тѣ́хъ дне́хъ, ꙗ҆́коже на  пра́здникъ оу҆каза́сѧ на рѧдꙋ̀, септе́мврїа во и҃-й де́нь.  Та́кожде пое́мъ и҆ и҆ны́мъ храмѡ́мъ бцⷣы, кромѣ̀  недѣ́ли. А҆пⷭ҇ла же а҆на́нїи и҆ рѡма́на слꙋ́жба пое́тсѧ  во и҆́нъ де́нь. 
[глⷡ҇а і҃] А҆́ще ли хра́мъ а҆на́нїи, и҆лѝ рѡма́на  слꙋчи́тсѧ въ недѣ́лю: Пое́мъ хра́ма и҆́хъ слꙋ́жбꙋ, съ  покро́вомъ бцⷣы, ꙗ҆́кѡ оу҆каза́сѧ хра́мꙋ сѷмеѡ́на  сто́лпника, въ недѣ́лю. А҆ дрꙋга́гѡ ст҃а́гѡ не  храмова́гѡ, пое́мъ слꙋ́жбꙋ, є҆гда̀ хо́щетъ настоѧ́тель,  и҆лѝ на повече́рїи. 
[глⷡ҇а а҃і] А҆́ще ли тѣ́хже преждепи́санныхъ,  ст҃а́гѡ ко́егѡ хра́мъ бꙋ́детъ кромѣ̀ недѣ́ли, въ кі́й  де́нь: И҆ пое́мъ слꙋ́жбꙋ покро́ва, и҆ хра́ма, ве́черъ и҆  оу҆́трѡ, и҆ на лїтꙋргі́и, во все́мъ подо́бнѡ, ꙗ҆́коже  і҆нді́кта, и҆ хра́ма ст҃а́гѡ сѷмеѡ́на. То́чїю на  бл҃гослове́нїи хлѣ́бѡвъ, тропа́рь: Бцⷣе дв҃о: два́жды: и҆  хра́ма, є҆ди́ножды. По каѳі́смахъ, сѣда́льны хра́ма,  по два́жды: Сла́ва, и҆ ны́нѣ, бцⷣе. На хвали́техъ  стїхи̑ры бцⷣѣ, трѝ: и҆ хра́ма трѝ. 
[глⷡ҇а в҃і] А҆́ще ли слꙋчи́тсѧ хра́мъ ст҃а́гѡ  великомч҃нка дими́трїа селꙋ́нскагѡ въ недѣ́лю: И҆ пое́мъ  стїхи̑ры, и҆ канѡ́нъ трѧсе́нїѧ, на повече́рїи: хра́ма же  ст҃а́гѡ слꙋ́жбꙋ пое́мъ на рѧдꙋ̀, ꙗ҆́коже оу҆каза́сѧ въ  главѣ̀ м҃и-й, ли́стъ п҃ѳ. 
[глⷡ҇а г҃і] А҆́ще ли слꙋчи́тсѧ хра́мъ ст҃а́гѡ и҆лѝ  ст҃ы́ѧ, въ недѣ́лю ст҃ы́хъ пра̑ѻц҃ъ: На ма́лѣй вече́рни  стїхи̑ры воскре́сны: Сла́ва, хра́ма: И҆ ны́нѣ,  бг҃оро́диченъ ма́лыѧ вече́рни. На стїхо́внѣ стїхи́ра  воскре́сна, и҆ хра́ма стїхо́вна вели́кїѧ вече́рни. Сла́ва,  и҆ ны́нѣ, бг҃оро́диченъ. Тропа́рь воскре́сенъ: Сла́ва,  хра́ма: И҆ ны́нѣ, бг҃оро́диченъ. На вели́цѣй вече́рни,  на Гдⷭ҇и воззва́хъ, стїхи̑ры воскре́сны, г҃: и҆  пра́ѻц҃євъ со сла́внымъ д҃, и҆ хра́ма, г҃: Сла́ва, хра́ма:  И҆ ны́нѣ, бг҃оро́диченъ гла́са. Вхо́дъ. Прокі́менъ. И҆  чте́нїе хра́ма, и҆ є҆ктєнїѝ. На лїті́и стїхи̑ры, и҆  Сла́ва, хра́ма: И҆ ны́нѣ, пра́ѻц҃євъ. На стїхо́внѣ  стїхи̑ры воскре́сны: Сла́ва, хра́ма: И҆ ны́нѣ,  пра́ѻц҃євъ. На бл҃гослове́нїи хлѣ́бѡвъ, тропа́рь:  Бцⷣе дв҃о: є҆ди́ножды: и҆ хра́ма, є҆ди́ножды: и҆  пра́ѻц҃євъ, є҆ди́ножды. И҆ чте́нїе въ посла́нїѧхъ  а҆пⷭ҇льскихъ. На Бг҃ъ гдⷭ҇ь, тропа́рь воскре́сенъ  два́жды: Сла́ва, хра́ма: И҆ ны́нѣ, пра́ѻц҃євъ. По  каѳі́смахъ сѣда́льны воскре́сны, съ бг҃оро́дичны и҆́хъ. и҆  чте́нїе во є҆ѵⷢ҇лїи толково́мъ. Та́же полѷеле́й: и҆  сѣда́льны хра́ма: и҆ чте́нїе хра́ма. Степє́нна гла́са:  прокі́менъ хра́ма. Всѧ́кое дыха́нїе: и҆ є҆ѵⷢ҇лїе хра́ма.  Воскрⷭ҇нїе хрⷭ҇то́во: ѱало́мъ н҃, и҆ стїхи́ра хра́ма.  Канѡ́нъ воскре́сенъ, со і҆рмосо́мъ на д҃: и҆  пра́ѻц҃євъ на д҃: и҆ хра́ма, на ѕ҃. Катава́сїа:  Хрⷭ҇то́съ ражда́етсѧ: По г҃-й пѣ́сни конда́къ и҆  і҆́косъ пра́ѻц҃євъ: и҆ сѣда́ленъ хра́ма, два́жды. Сла́ва,  и҆ ны́нѣ, ѵ҆пакоѝ пра́ѻц҃євъ: и҆ чте́нїе хра́ма. По  ѕ҃-й пѣ́сни конда́къ и҆ і҆́косъ хра́ма. На ѳ҃-й  пѣ́сни, пое́мъ Честнѣ́йшꙋю: Свѣти́ленъ воскре́сенъ:  Сла́ва, хра́ма: И҆ ны́нѣ, пра́ѻц҃євъ. На хвали́техъ  стїхи̑ры воскре́сны г҃, и҆ ꙾восто́ченъ꙾ а҃꙾а҆нато́лїевъ,  и҆ хра́ма, г҃. Та́же самогла́снꙋ стїхи́рꙋ пра́ѻц҃євъ,  ю҆́же на Сла́ва пое́мъ съ припѣ́вомъ: Бл҃гослове́нъ є҆сѝ  гдⷭ҇и бж҃е ѻ҆ц҃ъ на́шихъ: Сла́ва, хра́ма: И҆ ны́нѣ,  Пребл҃гослове́нна є҆сѝ: Славосло́вїе вели́кое. Тропа́рь  воскре́сенъ, є҆ктєнїѝ, и҆ ѿпꙋ́стъ, и҆ и҆схожде́нїе въ  притво́ръ. Сла́ва, и҆ ны́нѣ, стїхи́ра є҆ѵⷢ҇льскаѧ. И҆  ча́съ а҃-й. На а҃-мъ часѣ̀ тропа́рь воскре́сенъ.  Сла́ва, пра́ѻц҃євъ: И҆ ны́нѣ, бг҃оро́диченъ часѡ́въ. По  Ѻ҆́ч҃е на́шъ, конда́къ воскре́сенъ, и҆ прѡ́чаѧ: и҆  соверше́нный ѿпꙋ́стъ. На г҃-мъ часѣ̀ тропа́рь  воскре́сенъ. Сла́ва, хра́ма: И҆ ны́нѣ, бг҃оро́диченъ  часѡ́въ. По Ѻ҆́ч҃е на́шъ, конда́къ хра́ма, и҆ пра́ѻц҃євъ,  и҆ воскре́сенъ, премѣнѧ́юще глаго́лемъ. На лїтꙋргі́и  бл҃жє́нна гла́са на д҃: и҆ пра́ѻц҃євъ пѣ́снь г҃-ѧ, на  д҃: и҆ хра́ма пѣ́снь ѕ҃-ѧ, на д҃. По вхо́дѣ тропа́рь  воскре́сенъ, и҆ пра́ѻц҃євъ, и҆ хра́ма. Конда́къ  воскре́сенъ. Сла́ва, хра́ма: И҆ ны́нѣ, пра́ѻц҃євъ.  Вмѣ́стѡ прокі́мена, пѣ́снь ѻ҆ц҃є́въ: Бл҃гослове́нъ  є҆сѝ гдⷭ҇и бж҃е ѻ҆ц҃ъ на́шихъ: Та́же хра́ма. А҆пⷭ҇лъ,  а҆ллилꙋ́їа, и҆ є҆ѵⷢ҇лїе пра́ѻц҃євъ, и҆ рѧ́дъ: та́же  хра́ма. Прича́стенъ: Хвали́те гдⷭ҇а съ нб҃съ: Дрꙋгі́й:  Ра́дꙋйтесѧ: 
[зрѝ] Тогѡ́же днѐ быва́етъ ѿда́нїе хра́ма, ꙗ҆́кѡ  предписа́сѧ въ пе́рвой главѣ̀, ли́стъ ул҃з. На Гдⷭ҇и  воззва́хъ, стїхи̑ры хра́ма, г҃: и҆ ст҃а́гѡ, г҃. Сла́ва,  хра́ма: И҆ ны́нѣ, бг҃оро́диченъ воскре́сенъ, по гла́сꙋ.  Прокі́менъ днѐ. На стїхо́внѣ ѻ҆ктѡ́иха: Сла́ва,  хра́ма: И҆ ны́нѣ, бг҃оро́диченъ воскре́сенъ, по гла́сꙋ. По  трист҃о́мъ, тропа́рь хра́ма. Сла́ва, ст҃а́гѡ, а҆́ще є҆́сть.  И҆ ны́нѣ, бг҃оро́диченъ. И҆ ѿдае́тсѧ слꙋ́жба хра́ма.  Та́кожде пое́мъ слꙋ́жбꙋ и҆ пра́ѻц҃євъ во ѿда́нїе  хра́ма. 
[глⷡ҇а д҃і] А҆́ще ли хра́мъ ст҃ы́хъ трїе́хъ ѻ҆́трѡкъ  слꙋчи́тсѧ въ пра́ѻч҃ескꙋю недѣ́лю: Пое́мъ слꙋ́жбꙋ хра́ма  ст҃ы́хъ трїе́хъ ѻ҆трокѡ́въ, во все́мъ, ꙗ҆́коже предписа́сѧ  ст҃а́гѡ сѷмеѡ́на сто́лпника хра́ма въ недѣ́лю, по то́йже  главѣ̀, ли́стъ ул҃ѕ на ѡ҆боро́тѣ. 
[глⷡ҇а є҃і] Оу҆ка́зъ ѡ҆ хра́мѣхъ ст҃ы́хъ  деке́мврїа во и҃і де́нь, севастїа́на, и҆лѝ въ ѳ҃і де́нь,  вонифа́тїа. 
А҆́ще ли слꙋчи́тсѧ хра́мъ и҆́хъ въ недѣ́лю ст҃ы́хъ  ѻ҆ц҃ъ, пред̾ ржⷭ҇тво́мъ хрⷭ҇то́вымъ, пое́мъ слꙋ́жбꙋ  хра́ма, по то́йже главѣ̀, ꙗ҆́коже ꙗ҆́коже оу҆каза́сѧ  хра́мꙋ съ пра́ѻц҃ы въ недѣ́лю: то́чїю чте́мъ парємїѝ  ѻ҆ц҃є́въ и҆ хра́ма. 
[глⷡ҇а ѕ҃і] А҆́ще ли слꙋчи́тсѧ хра́мъ ст҃а́гѡ и҆лѝ  ст҃ы́ѧ въ недѣ́лю пред̾ ржⷭ҇тво́мъ хрⷭ҇то́вымъ ст҃ы́хъ  ѻ҆ц҃ъ, деке́мврїа въ к҃, въ к҃а, въ к҃в и҆ въ к҃г де́нь. На  ма́лѣй вече́рни стїхи̑ры воскре́сны д҃. Сла́ва, хра́ма:  И҆ ны́нѣ, предпра́зднства. На стїхо́внѣ стїхи́ра  воскре́сна є҆ди́на, и҆ хра́ма стїхо́вна вели́кїѧ вече́рни  съ припѣ́вы є҆гѡ̀. Сла́ва, хра́ма: И҆ ны́нѣ,  предпра́зднства. По трист҃о́мъ тропа́рь воскре́сенъ и҆  ѻ҆ц҃є́въ. Сла́ва, хра́ма: И҆ ны́нѣ, предпра́зднства,  Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  на Гдⷭ҇и воззва́хъ, стїхи̑ры воскре́сны г҃, и҆ ѻ҆ц҃є́въ  со сла́внымъ, д҃: и҆ хра́ма г҃. Сла́ва, хра́ма: И҆ ны́нѣ,  предпра́зднства. Вхо́дъ. Прокі́менъ днѐ, чте́нїе  ѻ҆ц҃є́въ и҆ хра́ма, пото́мъ є҆ктенїа̀. На лїті́и  стїхи̑ры предпра́зднства, днѐ рѧ́дъ, и҆ хра́ма ст҃а́гѡ, и҆  ѻ҆ц҃є́въ. Сла́ва, ѻ҆ц҃є́въ: И҆ ны́нѣ, предпра́зднства.  На стїхо́внѣ стїхи̑ры предпра́зднства, съ припѣ́вы  и҆́хъ. Сла́ва, ѻ҆ц҃є́въ, и҆лѝ хра́ма: И҆ ны́нѣ,  предпра́зднства. На бл҃гослове́нїи хлѣ́бѡвъ, тропа́рь:  Бцⷣе дв҃о: є҆ди́ножды: и҆ ѻ҆ц҃є́въ, є҆ди́ножды. и҆  хра́ма, є҆ди́ножды: и҆ чте́нїе. На оу҆́трени, на Бг҃ъ  гдⷭ҇ь, тропа́рь воскре́сенъ, є҆ди́ножды: и҆ ѻ҆ц҃є́въ,  є҆ди́ножды: Сла́ва, хра́ма: И҆ ны́нѣ, предпра́зднства. По  каѳі́смахъ сѣда́льны воскре́сны, и҆ бг҃оро́дичны и҆́хъ. и҆  чте́нїе во є҆ѵⷢ҇лїи, є҆́же ѿ матѳе́а: Кни́га родства̀  і҆и҃са хрⷭ҇та̀: Та́же полѷеле́й хра́ма, и҆ сѣда́льны  всѝ: и҆ чте́нїе хра́ма. Степє́нна гла́са. Прокі́менъ  хра́ма. Всѧ́кое дыха́нїе: и҆ є҆ѵⷢ҇лїе хра́ма. Воскресе́нїе  хрⷭ҇то́во: и҆ стїхи́ра хра́ма. Канѡ́нъ воскрⷭ҇нъ со  і҆рмосо́мъ на д҃: и҆ ѻ҆ц҃є́въ на д҃: и҆ хра́ма на ѕ҃.  Катава́сїа: Хрⷭ҇то́съ ражда́етсѧ: По г҃-й пѣ́сни,  конда́къ и҆ і҆́косъ ѻ҆ц҃є́въ: и҆ сѣда́ленъ хра́ма,  два́жды. Сла́ва, и҆ ны́нѣ, ѵ҆пакоѝ ѻ҆ц҃є́въ: и҆ чте́нїе.  По ѕ҃-й пѣ́сни, конда́къ и҆ і҆́косъ хра́ма, и҆  про́логъ. На ѳ҃-й пѣ́сни, пое́мъ Честнѣ́йшꙋю:  Свѣти́ленъ воскре́сенъ, и҆ ѻ҆ц҃є́въ: Сла́ва, хра́ма: И҆  ны́нѣ, предпра́зднства. На хвали́техъ стїхи̑ры  воскре́сны г҃: и҆ ꙾восто́ченъ꙾꙾а҆нато́лїевъ꙾ є҆ди́нъ: и҆  хра́ма, г҃. Та́же припѣ́въ: Благослове́нъ є҆сѝ гдⷭ҇и бж҃е  ѻ҆ц҃ъ на́шихъ и҆ пое́мъ самогла́снꙋ стїхи́рꙋ ѻ҆ц҃є́въ:  Сла́ва, хра́ма: И҆ ны́нѣ: Преблагослове́нна є҆сѝ:  Славосло́вїе вели́кое, є҆ктєнїѝ, и҆ ѿпꙋ́стъ, и҆  и҆схожде́нїе въ притво́ръ. Сла́ва, и҆ ны́нѣ, стїхи́ра  є҆ѵⷢ҇льскаѧ. И҆ ча́съ а҃-й. На а҃-мъ часѣ̀ тропа́рь  воскре́сенъ. Сла́ва, ѻ҆ц҃є́въ: И҆ ны́нѣ, бг҃оро́диченъ  часѡ́въ. По трист҃о́мъ конда́къ воскре́сенъ, и҆ прѡ́чаѧ: и҆  соверше́нный ѿпꙋ́стъ. На г҃-мъ часѣ̀ тропа́рь  воскре́сенъ. Сла́ва, хра́ма: И҆ ны́нѣ, бг҃оро́диченъ  часѡ́въ. По трист҃о́мъ конда́къ воскре́сенъ, и҆ хра́ма, и҆  ѻ҆ц҃є́въ, премѣнѧ́юще глаго́лемъ. На лїтꙋргі́и  блажє́нны гла́са, на д҃: и҆ ѻ҆ц҃є́въ пѣ́снь г҃-ѧ, на  д҃: и҆ хра́ма пѣ́снь ѕ҃-ѧ, на д҃. По вхо́дѣ тропа́рь  воскре́сенъ, и҆ предпра́зднства, и҆ ѻ҆ц҃є́въ, и҆ хра́ма.  Та́же конда́къ воскре́сенъ, и҆ ѻ҆ц҃є́въ. Сла́ва, хра́ма:  И҆ ны́нѣ, предпра́зднства. Прокі́менъ ѻ҆ц҃є́въ, и҆  хра́ма. А҆по́столъ, а҆ллилꙋ́їа, и҆ є҆ѵⷢ҇лїе недѣ́ли  пред̾ рождество́мъ хрⷭ҇то́вымъ, и҆ рѧ́дъ под̾ зача́ло,  а҆́ще не бꙋ́детъ ѿстꙋ́пки, пото́мъ хра́мꙋ.  Прича́стенъ: Хвали́те: Дрꙋгі́й: Ра́дꙋйтесѧ: 
[глⷡ҇а з҃і] А҆́ще ли хра́мъ слꙋчи́тсѧ  преподобномꙋ́ченицы є҆ѵге́нїи въ недѣ́лю пред̾ ржⷭ҇тво́мъ  хрⷭ҇то́вымъ ст҃ы́хъ ѻ҆ц҃ъ въ предпра́зднство, деке́мврїа въ  к҃д де́нь. Въ сꙋббѡ́тꙋ на ма́лѣй вече́рни, стїхи̑ры  воскре́сны д҃. Сла́ва, хра́ма. И҆ ны́нѣ, предпра́зднства.  На стїхо́внѣ стїхи́ра воскре́сна а҃, и҆ хра́ма  стїхо́вна вели́кїѧ вече́рни, съ припѣ́вы. Сла́ва, хра́ма:  И҆ ны́нѣ, предпра́зднства. По трист҃о́мъ тропа́рь  воскре́сенъ, и҆ ѻ҆ц҃є́въ. Сла́ва, хра́ма: И҆ ны́нѣ,  предпра́зднства. Є҆ктенїа̀ ма́лаѧ. и҆ ѿпꙋ́стъ. На  вели́цѣй вече́рни, на Гдⷭ҇и воззва́хъ, стїхи̑ры  ѻ҆ц҃є́въ, г҃: и҆ предпра́зднства, г҃: и҆ хра́ма, со  сла́внымъ, д҃. Сла́ва, ѻ҆ц҃є́въ: И҆ ны́нѣ,  предпра́зднства. Вхо́дъ. Прокі́менъ днѐ. Чте́нїе  ѻ҆ц҃є́въ, и҆ хра́ма. На лїті́и стїхи̑ры  предпра́зднства, и҆ хра́ма: Сла́ва, хра́ма: И҆ ны́нѣ,  предпра́зднства. На стїхо́внѣ стїхи̑ры предпра́зднства  съ припѣ́вы и҆́хъ. Сла́ва, хра́ма: И҆ ны́нѣ,  предпра́зднства. На благослове́нїи хлѣ́бѡвъ, тропа́рь  ѻ҆ц҃є́въ, є҆ди́ножды: и҆ предпра́зднства, є҆ди́ножды: и҆  хра́ма є҆ди́ножды: и҆ чте́нїе. На Бг҃ъ гдⷭ҇ь, тропа́рь  воскре́сенъ, є҆ди́ножды: и҆ ѻ҆ц҃є́въ, є҆ди́ножды.  Сла́ва, хра́ма: И҆ ны́нѣ, предпра́зднства. По каѳі́смахъ  сѣда́льны ѻ҆ц҃є́въ. Сла́ва, и҆ ны́нѣ, предпра́зднства:  и҆ чте́нїе. Полѷеле́й, и҆ сѣда́льны всѝ, и҆ чте́нїе  хра́ма. Степе́нна гла́са. Прокі́менъ, и҆ є҆ѵⷢ҇лїе  хра́ма. Воскресе́нїе хрⷭ҇то́во: и҆ стїхи́ра хра́ма.  Канѡ́нъ ѻ҆ц҃є́въ, со і҆рмосо́мъ на ѕ҃: и҆  предпра́зднства на д҃: и҆ хра́ма на д҃. Катава́сїа:  Хрⷭ҇то́съ ражда́етсѧ: По г҃-й пѣ́сни, конда́къ и҆  і҆́косъ ѻ҆ц҃є́въ, и҆ сѣда́ленъ хра́ма: Сла́ва,  предпра́зднства: И҆ ны́нѣ, ѵ҆пакоѝ ѻ҆ц҃є́въ, и҆ чте́нїе  хра́ма. По ѕ҃-й пѣ́сни, конда́къ и҆ і҆́косъ хра́ма.  На ѳ҃-й пѣ́сни, пое́мъ Честнѣ́йшꙋю: Свѣти́ленъ  воскре́сенъ, и҆ ѻ҆ц҃є́въ. Сла́ва, и҆ ны́нѣ,  предпра́зднства. На хвали́техъ стїхи̑ры ѻ҆ц҃є́въ, г҃:  и҆ хра́ма, в҃: и҆ предпра́зднства, г҃: съ припѣ́вы и҆́хъ.  Сла́ва, ѻ҆ц҃є́въ: И҆ ны́нѣ, Преблгⷭ҇ве́нна є҆сѝ:  Славосло́вїе вели́кое, и҆ про́чее оу҆́трени. 
[глⷡ҇а и҃і] Ѡ҆ хра́мѣхъ ст҃ы́хъ слꙋча́ющихсѧ по  ржⷭ҇твѣ̀ хрⷭ҇то́вѣ и҆ до ѿда́нїѧ. 
А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ въ недѣ́лю  по ржⷭ҇твѣ̀ хрⷭ҇то́вѣ: Въ сꙋббѡ́тꙋ на ма́лѣй  вече́рни стїхи̑ры воскрⷭ҇ны и҆ хра́ма, по ѻ҆бы́чаю. На  вели́цѣй вече́рни стїхи̑ры воскрⷭ҇ны, г҃: и҆  бг҃оѻц҃є́въ со сла́внымъ, д҃: и҆ хра́ма г҃. Сла́ва,  хра́ма: И҆ ны́нѣ, бг҃оро́диченъ а҃-й гла́са. Вхо́дъ,  прокі́менъ днѐ, и҆ чтє́нїѧ хра́ма, г҃. На лїті́и  стїхи̑ры пра́здника, и҆ хра́ма. Сла́ва, хра́ма: И҆ ны́нѣ,  пра́здника.  На стїхо́внѣ стїхи̑ры воскре́сны. Сла́ва,  хра́ма: И҆ ны́нѣ, пра́здника. На благослове́нїи  хлѣ́бѡвъ, тропа́рь: Бцⷣе дв҃о: є҆ди́ножды: и҆ ст҃ы́хъ,  є҆ди́ножды: и҆ хра́ма, є҆ди́ножды: и҆ чте́нїе хра́ма. На  оу҆́трени на Бг҃ъ гдⷭ҇ь: тропа́рь воскре́сенъ,  є҆ди́ножды. и҆ ст҃ы́хъ, є҆ди́ножды. Сла́ва, хра́ма: И҆  ны́нѣ, пра́здника. и҆ прѡ́чаѧ до канѡ́на, ꙗ҆́коже пре́жде  ꙗ҆вле́но. Канѡ́нъ воскре́сенъ, со і҆рмосо́мъ на д҃, и҆  ст҃ы́хъ на д҃, и҆ хра́ма на ѕ҃. Катава́сїа пра́здника.  По г҃-й пѣ́сни, конда́къ и҆ і҆́косъ ст҃ы́хъ, и҆  сѣда́ленъ хра́ма: Сла́ва, ст҃ы́хъ: И҆ ны́нѣ, пра́здника:  По ѕ҃-й пѣ́сни, конда́къ и҆ і҆́косъ хра́ма. На ѳ҃-й  пѣ́сни, пое́мъ Честнѣ́йшꙋю: Свѣти́ленъ воскре́сенъ.  Сла́ва, хра́ма: И҆ ны́нѣ, пра́здника. На хвали́техъ  стїхи̑ры воскре́сны, д҃: и҆ хра́ма, съ припѣ́вы, д҃:  Сла́ва, хра́ма: И҆ ны́нѣ: Преблагослове́нна є҆сѝ:  Славосло́вїе вели́кое: є҆ктєнїѝ и҆ ѿпꙋ́стъ: и҆  и҆схожде́нїе въ притво́ръ. Сла́ва, и҆ ны́нѣ, стїхи́ра  є҆ѵⷢ҇льскаѧ, и҆ соверше́нный ѿпꙋ́стъ. На лїтꙋргі́и  бл҃жє́нны гла́са на д҃: и҆ пра́здника пѣ́снь рѧдова́ѧ,  на д҃: и҆ хра́ма пѣ́снь ѕ҃-ѧ на д҃. и҆ про́чаѧ слꙋ́жба  бг҃оѻц҃є́въ и҆ хра́ма. 
[зрѝ] Тогѡ́же днѐ, Пое́мъ на вече́рни ѿда́нїе  хра́мꙋ, ꙗ҆́коже предписа́сѧ въ а҃-й главѣ̀, ли́стъ ул҃з. 
А҆́ще слꙋчи́тсѧ хра́мъ преподо́бныѧ мела́нїи, кромѣ̀  недѣ́ли деке́мврїа въ л҃а де́нь. И҆ пое́мъ хра́ма є҆ѧ̀  подо́бнѣ, ꙗ҆́коже оу҆каза́сѧ сегѡ̀ мцⷭ҇а въ к҃ѕ де́нь. 
[глⷡ҇а ѳ҃і] А҆́ще ли хра́мъ преподо́бныѧ мела́нїи  слꙋчи́тсѧ въ недѣ́лю со ѿда́нїемъ пра́здника. И҆ пое́мъ  хра́ма є҆ѧ̀ слꙋ́жбꙋ, ꙗ҆́коже оу҆каза́сѧ введе́нїю бцⷣы  ѿда́нїе въ недѣ́лю, со ст҃ы́мъ кли́ментомъ, по то́й же  главѣ̀ ꙗ҆́кѡ писа́сѧ въ рѧдꙋ̀ въ мцⷭ҇есло́вѣ. Ст҃ы́хъ же  бг҃оѻц҃ъ пое́мъ слꙋ́жбꙋ пре́жде сегѡ̀ днѐ, когда̀ хо́щетъ  настоѧ́тель. 
[глⷡ҇а к҃] А҆́ще слꙋчи́тсѧ і҆аннꙋа́рїа въ а҃ де́нь  хра́мъ ст҃а́гѡ васі́лїа кесарі́йскагѡ: И҆лѝ хра́мъ ко́егѡ  ст҃а́гѡ, и҆лѝ ст҃ы́ѧ слꙋчи́тсѧ въ недѣ́лю пред̾  бг҃оѧвле́нїемъ, и҆лѝ во ѿда́нїе бг҃оѧвле́нїѧ: И҆ пое́мъ  въ недѣ́лю, слꙋ́жбꙋ хра́ма, пред̾ бг҃оѧвле́нїемъ, ꙗ҆́коже  сѷмеѡ́на сто́лпника хра́мꙋ въ недѣ́лю: а҆ на ѿда́нїе  бг҃оѧвле́нїѧ, пое́мъ слꙋ́жбꙋ хра́ма, ꙗ҆́коже бдѣ́ннагѡ  ст҃а́гѡ въ недѣ́лю, въ не́мже предварѧ́ютъ всѧ̑ пра́здника. 
[глⷡ҇а к҃а] А҆́ще ли хра́мъ собо́ра і҆ѡа́нна предте́чи  въ недѣ́лю: И҆ пое́мъ слꙋ́жбꙋ хра́ма, ꙗ҆́коже сѷмеѡ́на  сто́лпника хра́мꙋ оу҆каза́сѧ въ недѣ́лю, то́чїю здѣ̀  пое́мъ на хвали́техъ стїхи̑ры воскре́сны г҃: и҆ хра́ма, в҃:  и҆ пра́здника, г҃, съ припѣ́вы и҆́хъ: Сла́ва, хра́ма: И҆  ны́нѣ: Преблгⷭ҇ве́нна є҆сѝ: Славосло́вїе вели́кое, и҆  про́чее пое́мъ воскре́сно, и҆ хра́ма, и҆ до ѿпꙋ́ста.  Та́кожде и҆ на лїтꙋргі́и слꙋ́жба пое́тсѧ воскре́сна, и҆  хра́ма. 
[глⷡ҇а к҃в] А҆́ще слꙋчи́тсѧ хра́мъ ст҃а́гѡ, и҆лѝ  ст҃ы́ѧ въ попра́зднствѣ въ кі́й де́нь, кромѣ̀ недѣ́ли. И҆  пое́мъ всю̀ слꙋ́жбꙋ, ве́черъ, и҆ оу҆́трѡ, ꙗ҆́коже  бдѣ́ннагѡ ст҃а́гѡ въ недѣ́лю, въ не́мже предварѧ́ютъ всѧ̑  пра́здника, то́чїю на ма́лѣй вече́рни стїхо́вна пра́здника.  На вели́цѣй вече́рни, на Гдⷭ҇и воззва́хъ, стїхи̑ры  пра́здника, г҃: и҆ хра́ма, є҃. А҆́ще хра́мꙋ дво́и стїхи̑ры,  и҆ пое́мъ пра́здника, г҃: и҆ хра́ма, з҃: и҆ про́чее всѐ  пра́здника, и҆ хра́ма. 
[глⷡ҇а к҃г] А҆́ще ли хра́мъ ст҃а́гѡ, и҆лѝ ст҃ы́ѧ въ  попра́зднствѣ въ недѣ́лю. И҆ пое́мъ слꙋ́жбꙋ хра́ма,  ꙗ҆́коже вели́кагѡ ст҃а́гѡ прилꙋчи́тсѧ въ недѣ́лю, а҆  попра́зднства слꙋ́жбꙋ ѡ҆ставлѧ́емъ. На оу҆́трени  полѷеле́й и҆ сѣда́льны хра́ма, є҆ѵⷢ҇лїе хра́ма, и҆  про́чее. Катава́сїа пра́здника. Стїхи́ра  є҆ѵⷢ҇льскаѧ. На а҃-мъ часѣ̀, и҆ на лїтꙋргі́и слꙋ́жба  воскре́сна и҆ хра́ма. 
[глⷡ҇а к҃д] А҆́ще ли хра́мъ ст҃а́гѡ, и҆лѝ ст҃ы́ѧ,  слꙋчи́тсѧ съ предпра́зднствомъ, и҆лѝ со ѿда́нїемъ ко́егѡ  ст҃а́гѡ въ недѣ́лю. И҆ пое́мъ слꙋ́жбꙋ хра́ма, ве́черъ, и҆  оу҆́трѡ, ꙗ҆́коже оу҆каза́сѧ хра́мꙋ сѷмеѡ́на сто́лпника  въ недѣ́лю. То́чїю здѣ̀ пое́мъ на хвали́техъ стїхи̑ры  воскре́сны, г҃: и҆ хра́ма в҃: и҆ пра́здника г҃, со Сла́ва.  Припѣ́вы же глаго́лемъ пра́здника. Та́же  самогла́снꙋ стїхи́рꙋ пра́здника пое́мъ съ припѣ́вы є҆гѡ̀.  Сла́ва, хра́ма. И҆ ны́нѣ: Преблгⷭ҇ве́нна є҆сѝ: и҆ про́чаѧ  слꙋ́жба, на оу҆́трени, и҆ на лїтꙋргі́и. 
На вече́рни же ѿда́нїе хра́ма, ꙗ҆́коже  предписа́сѧ въ пе́рвой главѣ̀, ли́стъ ул҃з. 
[глⷡ҇а к҃є] Ѡ҆ хра́мѣхъ ст҃ы́хъ слꙋча́ющихсѧ бы́ти  ѿ недѣ́ли мытарѧ̀ и҆ фарїсе́а, до недѣ́ли всѣ́хъ  ст҃ы́хъ. 
А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ, въ  недѣ́лю мытарѧ̀ и҆ фарїсе́а, и҆лѝ блꙋ́днагѡ, и҆лѝ  мѧсопꙋ́стнꙋю, и҆лѝ сыропꙋ́стнꙋю. Въ сꙋббѡ́тꙋ на ма́лѣй  вече́рни стїхи̑ры воскре́сны гла́са, д҃: Сла́ва, хра́ма:  И҆ ны́нѣ, бг҃оро́диченъ воскре́сенъ, ма́лыѧ вече́рни.  На стїхо́внѣ стїхи́ра воскре́сна, а҃: И҆ хра́ма  стїхо́вна вели́кїѧ вече́рни, съ припѣ́вы є҆ѧ̀. Сла́ва,  хра́ма: И҆ ны́нѣ, бг҃оро́диченъ. По трист҃о́мъ тропа́рь  воскрⷭ҇нъ. Сла́ва, хра́ма: И҆ ны́нѣ, бг҃оро́диченъ.  Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  Блаже́нъ мꙋ́жъ: каѳі́сма всѧ̀. На Гдⷭ҇и воззва́хъ,  стїхи̑ры воскре́сны, г҃: и҆ трїѡ́ди трѝ: и҆ хра́ма д҃.  [А҆́ще ли недѣ́лѧ мѧсопꙋ́стнаѧ. Стїхи̑ры воскре́сны г҃,  и҆ трїѡ́ди д҃: и҆ хра́ма г҃:] Сла́ва, трїѡ́ди: И҆  ны́нѣ, бг҃оро́диченъ а҃-й, гла́са. Вхо́дъ.  Прокі́менъ днѐ, и҆ чте́нїе хра́ма. На лїті́и стїхи̑ры  хра́ма, и҆ трїѡ́ди: зрѝ всегѡ̀ послѣ́дованїѧ слꙋ́жбы  срѣ́тенїѧ гдⷭ҇нѧ, є҆гда̀ слꙋчи́тсѧ въ сїѧ̀ недѣ̑ли. 
[глⷡ҇а к҃ѕ] А҆́ще слꙋчи́тсѧ хра́мъ ст҃а́гѡ, и҆лѝ  ст҃ы́ѧ, въ сꙋббѡ́тꙋ мѧсопꙋ́стнꙋю: И҆ пое́мъ всю̀ слꙋ́жбꙋ,  ꙗ҆́коже срѣ́тенїю гдⷭ҇ню. 
[глⷡ҇а к҃з] А҆́ще слꙋчи́тсѧ хра́мъ ст҃а́гѡ, и҆лѝ  ст҃ы́ѧ, въ понедѣ́льникъ, и҆лѝ во вто́рникъ, и҆лѝ въ  четверто́къ сы́рныѧ недѣ́ли. И҆ пое́мъ слꙋ́жбꙋ хра́ма, на  ма́лѣй, и҆ вели́цѣй вече́рни, и҆ на оу҆́трени, всѐ  хра́ма ст҃а́гѡ непремѣ́ннѡ, ꙗ҆́коже оу҆каза́сѧ въ рѧдꙋ̀:  трїѡ́дь бо съ хра́момъ не пое́тсѧ, ꙗ҆́коже и҆ срѣ́тенїю,  въ кі́й де́нь ни прилꙋчи́тсѧ на сы́рной недѣ́ли, кромѣ̀  сꙋббѡ́ты и҆ недѣ́ли, ра́звѣ самогла́сна днѐ, и҆́же  глаго́летсѧ на ма́лѣй вече́рни, и҆ на хвали́техъ, ꙗ҆́коже  предписа́сѧ. Канѡ́нъ же, и҆ трипѣ́снецъ трїѡ́ди,  выпѣва́емъ напредѝ. 
[глⷡ҇а к҃и] А҆́ще слꙋчи́тсѧ хра́мъ ст҃а́гѡ въ сре́дꙋ  и҆лѝ пѧто́къ сы́рныѧ недѣ́ли. На ма́лѣй, и҆ вели́цѣй  вече́рни, и҆ на оу҆́трени, и҆ на лїтꙋргі́и, соверша́етсѧ  слꙋ́жба всѧ̀, ꙗ҆́коже оу҆каза́сѧ въ понедѣ́льникъ сы́рный  непремѣ́ннѡ. Быва́ютъ же на коне́цъ вече́рни, и҆  оу҆́трени, и҆ коегѡ́ждо часа̀, по г҃ покло́ны вели́кїѧ.  На часѣ́хъ глаго́лемъ тропа́рь и҆ конда́къ хра́ма.  На ѕ҃-мъ же часѣ̀ глаго́летсѧ тропа́рь паремїѝ: и҆  чте́тсѧ паремїа̀. Лїтꙋргі́а же златоꙋ́стагѡ соверша́етсѧ  во своѐ вре́мѧ. Вече́рню пое́мъ по дневно́мꙋ во своѐ  вре́мѧ. На Гдⷭ҇и воззва́хъ, стїхи̑ры хра́ма, г҃: и҆  ст҃а́гѡ рѧдова́гѡ, г҃. Сла́ва, хра́ма: И҆ ны́нѣ,  бг҃оро́диченъ. Прокі́менъ днѐ, и҆ паремїа̀. На  стїхо́внѣ трїѡ́ди самогла́сенъ днѐ, два́жды, и҆  мꙋ́чениченъ: Сла́ва, хра́ма: И҆ ны́нѣ, бг҃оро́диченъ.  Тропа́рь хра́ма: Сла́ва, и҆ ны́нѣ, бг҃оро́диченъ: и҆  ѿпꙋ́стъ. 
[глⷡ҇а к҃ѳ] Подоба́етъ вѣ́дати, а҆́ще слꙋчи́тсѧ  хра́мъ ст҃а́гѡ въ сꙋббѡ́тꙋ сы́рнꙋю. На ма́лѣй и҆  вели́цѣй вече́рни, пое́тсѧ всѐ послѣ́дованїе хра́ма,  ꙗ҆́коже срѣ́тенїю гдⷭ҇ню: то́чїю стїхи́ры ѻ҆ц҃є́въ д҃:  и҆ хра́ма д҃: и҆ во все́мъ предварѧ́етъ слꙋ́жба ѻ҆ц҃є́въ. 
[глⷡ҇а л҃] Подоба́етъ вѣ́дати, а҆́ще слꙋчи́тсѧ хра́мъ  ст҃а́гѡ и҆лѝ ст҃ы́ѧ въ понедѣ́льникъ а҃-ѧ недѣ́ли поста̀. 
И҆ пое́тсѧ всѧ̀ слꙋ́жба хра́ма въ недѣ́лю  сыропꙋ́стнꙋю, ꙗ҆́коже предписа́сѧ на рѧдꙋ̀. 
[глⷡ҇а л҃а и҆ л҃в] А҆́ще слꙋчи́тсѧ хра́мъ ст҃а́гѡ, во  вто́рникъ, и҆лѝ въ сре́дꙋ, и҆лѝ въ четверто́къ, и҆лѝ въ  пѧто́къ, а҃-ѧ недѣ́ли поста̀, и҆ пое́тсѧ слꙋ́жба хра́ма въ  сꙋббѡ́тꙋ а҃-ѧ недѣ́ли поста̀, съ слꙋ́жбою ѳео́дѡра ті́рѡна. 
Въ пѧто́къ ве́чера, каѳі́сма рѧдова́ѧ. На  Гдⷭ҇и воззва́хъ, пое́мъ стїхи̑ры на і҃: трїѡ́ди  самогла́сенъ днѐ, два́жды: и҆ хра́ма, д҃: и҆ ѳео́дѡра, д҃.  Сла́ва, хра́ма: И҆ ны́нѣ, бг҃оро́диченъ а҃-й гла́са.  Вхо́дъ, и҆ чте́нїе днѐ, и҆ хра́ма: и҆ про́чаѧ слꙋ́жба  преждесщ҃е́нныхъ, и҆ трѝ покло́ны вели́кїѧ. По  заамвѡ́ннѣй же мл҃твѣ, пое́мъ канѡ́нъ ст҃а́гѡ ѳео́дѡра  над̾ ко́лѷвомъ, по ѻ҆бы́чаю: пото́мъ, Бꙋ́ди и҆́мѧ гдⷭ҇не:  и҆ ѱало́мъ: и҆ ѿпꙋ́стъ. 
[зрѝ] При часѣ́ же ѕ҃-мъ но́щи пое́мъ повече́рїе  вели́кое. По Сла́ва въ вы́шнихъ, и҆схожде́нїе твори́мъ, и҆  пое́мъ самогла́сны стїхи̑ры, и҆ Сла́ва, хра́ма: И҆ ны́нѣ,  бг҃оро́диченъ, въ то́йже гла́съ. На стїхо́внѣ стїхи̑ры  хра́ма: Сла́ва, хра́ма: И҆ ны́нѣ, бг҃оро́диченъ по гла́сꙋ.  На блгⷭ҇ве́нїи хлѣ́бѡвъ, тропа́рь хра́ма, два́жды: и҆  Бцⷣе дв҃о: є҆ди́ножды: и҆ чте́нїе хра́ма. На оу҆́трени,  на Бг҃ъ гдⷭ҇ь, тропа́рь хра́ма, два́жды: Сла́ва, ѳео́дѡра:  И҆ ны́нѣ, бг҃оро́диченъ, гла́са. По каѳі́смахъ  сѣда́льны хра́ма. и҆ чте́нїе ст҃а́гѡ. Полѷеле́й, и҆  сѣда́льны ст҃а́гѡ, два́жды: Сла́ва, и҆ ны́нѣ,  бг҃оро́диченъ, и҆ чте́нїе. Степє́нна, а҃-й а҆нтїфѡ́нъ  д҃-гѡ гла́са. Прокі́менъ, и҆ є҆ѵⷢ҇лїе, и҆ стїхи́ра  хра́ма. Канѡ́нъ, ѳео́дѡра, со і҆рмосо́мъ на ѕ҃: и҆  хра́ма на и҃. Катава́сїа: Ѿве́рзꙋ оу҆ста̀ моѧ̀:  По г҃-й пѣ́сни, конда́къ и҆ і҆́косъ ѳео́дѡра: и҆  сѣда́ленъ є҆гѡ̀: Сла́ва, хра́ма: И҆ ны́нѣ, бг҃оро́диченъ,  и҆ чте́нїе. По ѕ҃-й пѣ́сни, конда́къ и҆ і҆́косъ хра́ма.  По ѳ҃-й пѣ́сни, свѣти́ленъ ѳео́дѡра: Сла́ва, хра́ма:  И҆ ны́нѣ, бг҃оро́диченъ. На хвали́техъ стїхи̑ры  ѳео́дѡра, на д҃: и҆ хра́ма на д҃: Сла́ва, хра́ма: И҆ ны́нѣ,  бг҃оро́диченъ є҆гѡ̀. Славосло́вїе вели́кое. Тропа́рь,  хра́ма: Сла́ва, ѳео́дѡра: И҆ ны́нѣ, бг҃оро́диченъ.  Є҆ктєнїѝ, и҆ ѿпꙋ́стъ, и҆ ѻ҆бы́чное и҆схожде́нїе: и҆  ча́съ а҃-й. На часѣ́хъ тропа́рь хра́ма. Сла́ва,  ѳео́дѡра: И҆ ны́нѣ, бг҃оро́диченъ: По трист҃о́мъ  конда́къ ѳео́дѡра и҆ хра́ма, премѣнѧ́емъ: На лїтꙋргі́и  бл҃жє́нна хра́ма, пѣ́снь г҃-ѧ, на д҃: и҆ ѳео́дѡра, пѣ́снь  ѕ҃, на д҃. По вхо́дѣ тропа́рь хра́ма хрⷭ҇то́ва, и҆лѝ  бцⷣы, и҆ хра́ма, и҆ ѳео́дѡра: Конда́къ хра́ма: Сла́ва,  ѳео́дѡра: И҆ ны́нѣ, хра́ма бцⷣы, и҆лѝ Предста́тельство  хрⷭ҇тїа́нъ: Прокі́менъ днѐ, и҆ хра́ма. А҆по́столъ,  а҆ллилꙋ́їа, и҆ є҆ѵⷢ҇лїе, пре́жде сꙋббѡ́тѣ, и҆ ѳео́дѡрꙋ  под̾ зача́ло, пото́мъ хра́мꙋ. Прича́стенъ днѐ, и҆  хра́ма. 
[глⷡ҇а л҃г] А҆́ще слꙋчи́тсѧ хра́мъ ст҃а́гѡ, въ а҃-ю  недѣ́лю ст҃а́гѡ поста̀. Въ сꙋббѡ́тꙋ на ма́лѣй  вече́рни, стїхи̑ры въ трїѡ́ди, на д҃: Сла́ва, хра́ма: И҆  ны́нѣ, трїѡ́ди. На стїхо́внѣ, стїхи̑ры хра́ма,  вели́кїѧ вече́рни, съ припѣ́вы и҆́хъ. Сла́ва, и҆ ны́нѣ,  бг҃оро́диченъ. По трист҃о́мъ тропа́рь хра́ма: Сла́ва, и҆  ны́нѣ: Пречи́стомꙋ твоемꙋ̀ ѻ҆́бразꙋ: Є҆ктенїа̀ ма́лаѧ, и҆  ѿпꙋ́стъ. На вели́цѣй вече́рни, по каѳі́смѣ, на Гдⷭ҇и  воззва́хъ, стїхи́ры воскре́сны г҃: и҆ трїѡ́ди г҃: и҆ хра́ма  со сла́внымъ д҃: Сла́ва, трїѡ́ди: И҆ ны́нѣ, бг҃оро́диченъ  гла́са. Вхо́дъ, и҆ чтє́нїѧ хра́ма. На лїті́и стїхи̑ры  хра́ма, и҆ въ трїѡ́ди хвали́тный сті́хъ. Сла́ва, хра́ма: И҆  ны́нѣ, трїѡ́ди. На стїхо́внѣ стїхи̑ры воскре́сны:  Сла́ва, хра́ма: И҆ ны́нѣ, трїѡ́ди. На благослове́нїи  хлѣ́бѡвъ, тропа́рь: Пречи́стомꙋ твоемꙋ̀ ѻ҆́бразꙋ,  є҆ди́ножды: и҆ хра́ма, є҆ди́ножды: и҆ Бцⷣе дв҃о,  є҆ди́ножды: и҆ чте́нїе хра́ма. На оу҆́трени, на Бг҃ъ  гдⷭ҇ь, тропа́рь воскре́сенъ, два́жды: Сла́ва, хра́ма: И҆  ны́нѣ, Пречи́стомꙋ твоемꙋ̀ ѻ҆́бразꙋ: По каѳі́смахъ  сѣда́льны воскре́сны, и҆ бг҃оро́дичны и҆́хъ, и҆ чте́нїе во  є҆ѵⷢ҇лїи толково́мъ. Полѷеле́й, и҆ сѣда́льны хра́ма,  всѝ по є҆ди́ножды: Сла́ва, сѣда́льны хра́ма: И҆ ны́нѣ,  бг҃оро́диченъ: и҆ чте́нїе хра́ма. Степє́нна гла́са.  Прокі́менъ, є҆ѵⷢ҇лїе, и҆ стїхи́ра воскре́сна.  Канѡ́нъ воскре́сенъ, со і҆рмосо́мъ на д҃: и҆ трїѡ́ди на  д҃: и҆ хра́ма на ѕ҃. Катава́сїа трїѡ́ди. По г҃-й  пѣ́сни, конда́къ и҆ і҆́косъ трїѡ́ди: и҆ сѣда́ленъ хра́ма,  два́жды: Сла́ва, и҆ ны́нѣ, трїѡ́ди: и҆ чте́нїе. По ѕ҃-й  пѣ́сни, конда́къ и҆ і҆́косъ хра́ма, и҆ про́логъ, и҆лѝ  сѷнаѯа́рїй. Свѣти́ленъ воскре́сенъ: Сла́ва, хра́ма: И҆  ны́нѣ, трїѡ́ди. На хвали́техъ стїхи̑ры воскре́сны г҃:  и҆ въ трїѡ́ди ѻ҆ц҃є́мъ два̀ стїха̀, и҆ хра́ма ст҃а́гѡ г҃,  со сла́внымъ, съ припѣ́вы є҆гѡ̀. Та́же припѣ́въ:  Воскреснѝ гдⷭ҇и бж҃е мо́й: и҆ въ трїѡ́ди стїхи́ра  самогла́сна. Сла́ва, тꙋ́южде стїхи́рꙋ: И҆ ны́нѣ,  Преблагослове́нна є҆сѝ: Славосло́вїе вели́кое, и҆  є҆ктенїѝ, и҆ ѿпꙋ́стъ, и҆ и҆схожде́нїе, и҆ стїхи́ра  є҆ѵⷢ҇льскаѧ, и҆ ча́съ а҃-й въ притво́рѣ. Тропа́рь  воскре́сенъ. Сла́ва, Пречи́стомꙋ твоемꙋ̀ ѻ҆́бразꙋ: И҆  ны́нѣ, бг҃оро́диченъ часѡ́въ. По Ѻ҆́ч҃е на́шъ, кондакѝ  глаго́лемъ премѣнѧ́юще, трїѡ́ди и҆ хра́ма. На г҃-мъ  часѣ̀ тропа́рь воскре́сенъ: Сла́ва, хра́ма, И҆ ны́нѣ,  бг҃оро́диченъ. На лїтꙋргі́и  блажє́нна гла́са на д҃, и҆  трїѡ́ди пѣ́снь г҃-ѧ, на д҃, и҆ хра́ма пѣ́снь ѕ҃-ѧ, на д҃.  По вхо́дѣ тропа́рь воскре́сенъ, и҆ трїѡ́ди, и҆ хра́ма:  Конда́къ воскре́сенъ: Сла́ва, хра́ма: И҆ ны́нѣ, трїѡ́ди.  Вмѣ́стѡ прокі́мена, пѣ́снь ѻ҆ц҃є́въ, Благослове́нъ  є҆сѝ гдⷭ҇и бж҃е ѻ҆ц҃ъ на́шихъ: и҆ дрꙋгі́й прокі́менъ,  хра́ма. А҆пⷭ҇лъ, а҆ллилꙋ́їа, є҆ѵⷢ҇лїе, и҆ прича́стенъ  днѐ и҆ хра́ма. 
[глⷡ҇а л҃д] Подоба́етъ вѣ́дати, а҆́ще слꙋчи́тсѧ  хра́мъ ст҃а́гѡ, и҆лѝ ст҃ы́ѧ, въ понедѣ́льникъ в҃, и҆лѝ  г҃, и҆ д҃-ѧ, и҆ є҃-ѧ, и҆ ѕ҃-ѧ недѣ́ли ст҃ы́хъ постѡ́въ.  Въ недѣ́лю ве́чера, на ма́лѣй вече́рни, на Гдⷭ҇и  воззва́хъ, стїхи̑ры хра́ма на д҃: Сла́ва, хра́ма: И҆ ны́нѣ,  бг҃оро́диченъ. На стїхо́внѣ трїѡ́ди самогла́сенъ днѐ,  два́жды, и҆ мꙋ́чениченъ: Сла́ва, хра́ма: И҆ ны́нѣ,  бг҃оро́диченъ въ то́йже гла́съ. По ны́нѣ ѿпꙋща́еши,  тропа́рь хра́ма: Сла́ва, и҆ ны́нѣ, бг҃оро́диченъ:  є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  по ѻ҆бы́чномъ ѱалмѣ̀, пое́мъ Блаже́нъ мꙋ́жъ, а҃-ю  Сла́ва. На Гдⷭ҇и воззва́хъ, стїхи̑ры трїѡ́ди подо́бны  г҃: и҆ хра́ма є҃: Сла́ва, хра́ма: И҆ ны́нѣ, бг҃оро́диченъ  а҃-й, въ то́йже гла́съ. Вхо́дъ. прокі́менъ вели́кїй днѐ, со  стїхѝ є҆гѡ̀, чтє́нїѧ хра́ма, г҃. На лїті́и стїхи̑ры,  и҆ Сла́ва, хра́ма, И҆ ны́нѣ, бг҃оро́диченъ воскре́сенъ.  На стїхо́внѣ стїхи̑ры, и҆ Сла́ва, хра́ма же: И҆ ны́нѣ,  бг҃оро́диченъ воскре́сенъ. На благослове́нїи хлѣ́бѡвъ,  тропа́рь хра́ма, два́жды: и҆ Бцⷣе дв҃о, є҆ди́ножды: и҆  чте́нїе хра́ма. [зрѝ] А҆ и҆дѣ́же нѣ́сть бдѣ́нїѧ, на  вели́цѣй вече́рни, Блаже́нъ мꙋ́жъ, пе́рвый а҆нтїфѡ́нъ.  На Гдⷭ҇и воззва́хъ, стїхи̑ры въ трїѡ́ди самогла́сенъ  днѐ, два́жды, без̾ мꙋ́ченична: и҆ подо́бны въ трїѡ́ди же  г҃, и҆ хра́ма є҃. Про́чее же пое́мъ всѐ, ꙗ҆́коже  пред̾ꙋказа́сѧ на вели́цѣй вече́рни. По Ны́нѣ  ѿпꙋща́еши, и҆ по трист҃о́мъ, тропа́рь хра́ма: Сла́ва, и҆  ны́нѣ, бг҃оро́диченъ воскре́сенъ, и҆ ѿпꙋ́стъ. [зрѝ]  Повече́рїе же пое́мъ ма́лое съ канѡ́номъ. По трист҃о́мъ,  конда́къ хра́ма. По Честнѣ́йшꙋю, г҃ покло́ны вели́кїѧ.  Трист҃а́гѡ же не глаго́лемъ. [зрѝ] Полꙋ́нощницꙋ пое́мъ  по ѻ҆бы́чаю без̾ покло́нѡвъ, съ каѳі́смою. По а҃-мъ  трист҃о́мъ, Вмѣ́стѡ, Сѐ жени́хъ: глаго́лемъ тропа́рь  хра́ма: Сла́ва, и҆ ны́нѣ, бг҃оро́диченъ. По Честнѣ́йшꙋю,  г҃ покло́ны вели́кїѧ. По в҃-мъ трист҃о́мъ, Вмѣ́стѡ,  Помѧнѝ гдⷭ҇и: конда́къ хра́ма свѧта́гѡ, та́же, Гдⷭ҇и  поми́лꙋй, в҃і. и҆ ѿпꙋ́стъ. Моли́твы же Помѧнѝ гдⷭ҇и  въ наде́жди, не глаго́лемъ. На оу҆́трени, на Бг҃ъ  гдⷭ҇ь, тропа́рь хра́ма, два́жды: Сла́ва, и҆ ны́нѣ,  бг҃оро́диченъ въ то́йже гла́съ. По а҃-й каѳі́смѣ и҆ в҃-й,  є҆ктені́й не глаго́лемъ, сѣда́льны глаго́лемъ въ трїѡ́ди,  и҆ чте́нїе во є҆фре́мѣ. По г҃-й каѳі́смѣ глаго́летъ  і҆ере́й є҆ктенїю̀ ма́лꙋю, и҆ сѣда́льны глаго́лемъ ѻ҆́ба  хра́ма: Сла́ва, и҆ ны́нѣ, бг҃оро́диченъ: и҆ чте́нїе хра́ма.  Полѷеле́й и҆ сѣда́ленъ хра́ма, два́жды: Сла́ва, и҆  ны́нѣ, бг҃оро́диченъ, и҆ чте́нїе хра́ма. Степє́нна,  а҃-й а҆нтїфѡ́нъ д҃-гѡ гла́са. Прокі́менъ хра́ма, и҆  є҆ѵⷢ҇лїе. Ѱало́мъ н҃. Стїхи́ра хра́ма. Канѡ́нъ  хра́ма, пѣ́снь а҃, со і҆рмосо́мъ на ѕ҃: и҆ трїѡ́ди на и҃.  Катава́сїа, і҆рмо́съ трїѡ́ди. А҆ и҆дѣ́же нѣ́сть  трипѣ́снца, пое́мъ канѡ́нъ хра́ма со і҆рмосо́мъ на ѕ҃.  Катава́сїа: Ѿве́рзꙋ оу҆ста̀ моѧ̀: По г҃-й  пѣ́сни, сѣда́ленъ хра́ма, и҆ чте́нїе. По ѕ҃-й пѣ́сни  конда́къ и҆ і҆́косъ хра́ма, и҆ про́логъ, и҆ ѻ҆смꙋ́ю и҆  девѧ́тꙋю пѣ́снь съ трипѣ́снцемъ пое́мъ, ꙗ҆́коже и҆  пе́рвꙋю. На ѳ҃-й пѣ́сни, пое́мъ Честнѣ́йшꙋю,  Свѣти́ленъ хра́ма, два́жды: Сла́ва, и҆ ны́нѣ,  бг҃оро́диченъ. На хвали́техъ стїхи̑ры хра́ма на д҃:  Сла́ва, хра́ма: И҆ ны́нѣ, бг҃оро́диченъ. На стїхо́внѣ  трїѡ́ди самогла́сенъ днѐ, два́жды, и҆ мꙋ́чениченъ: Сла́ва,  хра́ма: И҆ ны́нѣ, бг҃оро́диченъ. По Бл҃го є҆́сть, и҆ по  Ѻ҆́ч҃е на́шъ: тропа́рь хра́ма. Сла́ва, и҆ ны́нѣ,  бг҃оро́диченъ. є҆ктєнїѝ, и҆ покло́ны г҃ вели́кїѧ, и҆  ча́съ а҃. [зрѝ] А҆́ще ли понедѣ́льникъ д҃-ѧ недѣ́ли:  На а҃-мъ часѣ̀ твори́мъ поклоне́нїе крⷭ҇тꙋ̀ по чи́нꙋ  є҆гѡ̀, ꙗ҆́коже оу҆каза́сѧ въ м҃-цѣ. Тропа́рь и҆ конда́къ  хра́ма. по Чтⷭ҇нѣ́йшꙋю г҃ покло́ны вели́кїѧ, и҆ ѿпꙋ́стъ.  При часѣ́ же г҃-мъ днѐ пое́мъ г҃-й ча́съ, и҆ ѕ҃-й, съ  каѳі́смами. Тропа́рь и҆ конда́къ хра́ма. На ѕ҃-мъ часѣ̀  паремїа̀ днѐ: и҆ чте́нїе хра́ма. На часѣ́хъ же въ  кампа́нъ не оу҆дарѧ́емъ. Та́кожде пое́мъ ѳ҃-й ча́съ съ  каѳі́смою. и҆ по ко́емждо часѣ̀, по трѝ покло́ны вели́кїѧ:  и҆ чте́нїе хра́ма. Бл҃жє́нны ско́рѡ без̾ пѣ́нїѧ, и҆  Помѧнѝ на́съ гдⷭ҇и: По Ѻ҆́ч҃е на́шъ: конда́къ хра́ма:  Сла́ва, и҆ ны́нѣ, бцⷣы. Гдⷭ҇и поми́лꙋй, м҃. Сла́ва, и҆  ны́нѣ: Честнѣ́йшꙋю и҆ покло́ны трѝ вели́кїѧ. Трист҃а́гѡ  не глаго́лемъ, но по моли́твѣ, Всест҃а́ѧ трⷪ҇це: и҆  ѿпꙋ́стъ. И҆ а҆́бїе начина́емъ вече́рню по ѻ҆бы́чаю, съ  каѳі́смою. На Гдⷭ҇и воззва́хъ, стїхи̑ры на і҃:  Самогла́сенъ днѐ, трїѡ́ди два́жды: и҆ подо́бны г҃: и҆  хра́ма є҃. Сла́ва, хра́ма: И҆ ны́нѣ, бг҃оро́диченъ ѿ  ме́ншихъ. Вхо́дъ съ є҆ѵⷢ҇лїемъ, парємїѝ днѐ, и҆ Да  и҆спра́витсѧ моли́тва моѧ̀: є҆ктенїа̀ ма́лаѧ не быва́етъ.  Прокі́менъ, а҆по́столъ, а҆ллилꙋ́їа, и҆ є҆ѵⷢ҇лїе хра́ма.  Лїтꙋргі́а преждесщ҃е́ннаѧ. Прича́стенъ хра́ма. 
[глⷡ҇а л҃є] А҆́ще слꙋчи́тсѧ хра́мъ ст҃а́гѡ въ  кі́йлибо де́нь, в҃-ѧ, г҃-ѧ, д҃-ѧ, є҃-ѧ и҆ ѕ҃-ѧ недѣ́ли  постѡ́въ, кромѣ̀ сꙋббѡ́ты и҆ недѣ́ли: И҆ пое́мъ на  вече́рни каѳі́смꙋ ѻ҆бы́чнꙋю без̾ покло́нѡвъ. На  Гдⷭ҇и воззва́хъ, стїхи̑ры на і҃: трїѡ́ди самогла́сенъ,  два́жды: и҆ подо́бны г҃: и҆ хра́ма є҃. Сла́ва, хра́ма: И҆  ны́нѣ, бг҃оро́диченъ а҃, по гла́сꙋ. Вхо́дъ, и҆ чте́нїе  днѐ, и҆ хра́ма: и҆ прѡ́чаѧ преждесщ҃е́нныѧ. [зрѝ]  А҆́ще же нѣ́сть преждесщ҃е́нныѧ: и҆ на часѣ́хъ по  Ѡ҆сла́би ѡ҆ста́ви: и҆ по покло́нѣхъ, трезво́нъ во всѧ̑: и҆  пое́мъ вече́рню без̾ покло́нѡвъ, со ѻ҆бы́чною каѳі́смою.  На Гдⷭ҇и воззва́хъ, стїхи̑ры трїѡ́ди, подо́бны г҃: и҆  хра́ма є҃. Сла́ва, хра́ма: И҆ ны́нѣ, бг҃оро́диченъ а҃-й  тогѡ́же гла́са. Вхо́дъ, прокі́менъ, и҆ чте́нїе днѐ, и҆  хра́ма г҃. Посе́мъ, Сподо́би гдⷭ҇и: Є҆ктенїа̀: И҆спо́лнимъ  вече́рнюю: На стїхо́внѣ трїѡ́ди самогла́сенъ два́жды:  и҆ мꙋ́чениченъ. Сла́ва, хра́ма: И҆ ны́нѣ, бг҃оро́диченъ по  гла́сꙋ, воскре́сенъ. По трист҃о́мъ тропа́рь хра́ма: Сла́ва,  и҆ ны́нѣ, бг҃оро́диченъ воскре́сенъ. Та́же є҆ктенїа̀:  Поми́лꙋй на́съ бж҃е: и҆ покло́ны г҃ вели́кїѧ. и҆ моли́тва:  Всест҃а́ѧ трⷪ҇це: и҆ Бꙋ́ди и҆́мѧ гдⷭ҇не: съ покло́ны.  Досто́йно є҆́сть: и҆ ѿпꙋ́стъ. [зрѝ] При часѣ́ же  є҃-мъ но́щи пое́мъ повече́рїе вели́кое. Съ на́ми бг҃ъ: съ  пѣ́нїемъ ѻ҆́ба ли̑ка. По а҃-мъ трист҃о́мъ тропа́рь хра́ма.  Сла́ва, и҆ ны́нѣ, бг҃оро́диченъ воскре́сенъ. По в҃-мъ  трист҃о́мъ конда́къ хра́ма, и҆ и҆схожде́нїе въ притво́ръ, и҆  пое́мъ на лїті́и стїхи̑ры, и҆ Сла́ва, хра́ма: И҆ ны́нѣ,  бг҃оро́диченъ, въ то́йже гла́съ. На стїхо́внѣ стїхи̑ры,  и҆ Сла́ва, хра́ма: И҆ ны́нѣ, бг҃оро́диченъ воскре́сенъ.  На благослове́нїи хлѣ́бѡвъ, тропа́рь хра́ма, два́жды.  и҆ Бцⷣе дв҃о: є҆ди́ножды: и҆ чте́нїе хра́ма: А҆́ще же  два̀ канѡ́на хра́мꙋ: и҆ дрꙋгі́й канѡ́нъ пое́мъ на повече́рїи  напредѝ. На оу҆́трени на Бг҃ъ гдⷭ҇ь, тропа́рь хра́ма,  два́жды: Сла́ва, и҆ ны́нѣ бг҃оро́диченъ воскре́сенъ, во  гла́съ тропарѧ̀. По а҃-й, и҆ по в҃-й каѳі́смахъ сѣда́льны  ѻ҆́ба трїѡ́ди. И҆ чте́нїе въ є҆фре́мѣ. По г҃-й каѳі́смѣ  глаго́летъ і҆ере́й є҆ктенїю̀, и҆ сѣда́льны ѻ҆́ба хра́ма,  по є҆ди́ножды: Сла́ва, и҆ ны́нѣ, бг҃оро́диченъ, и҆ чте́нїе  хра́ма. Полѷеле́й, и҆ сѣда́ленъ, два́жды: Сла́ва, и҆  ны́нѣ, бг҃оро́диченъ, и҆ чте́нїе хра́ма: Степє́нна,  а҃-й а҆нтїфѡ́нъ д҃-гѡ гла́са. Прокі́менъ, и҆ є҆ѵⷢ҇лїе,  и҆ стїхи́ра хра́ма. Канѡ́нъ хра́ма со і҆рмосо́мъ на ѕ҃.  А҆ и҆дѣ́же трипѣ́снецъ, и҆ пое́мъ канѡ́нъ хра́ма со  і҆рмосо́мъ на ѕ҃: и҆ трїѡ́ди на и҃. Катава́сїа трїѡ́ди,  в҃-гѡ канѡ́на. По г҃-й пѣ́сни сѣда́ленъ хра́ма,  два́жды: Сла́ва, и҆ ны́нѣ, бг҃оро́диченъ, и҆ чте́нїе.  По ѕ҃-й пѣ́сни конда́къ и҆ і҆́косъ хра́ма. На  хвали́техъ стїхи̑ры хра́ма, на д҃. Сла́ва, хра́ма: И҆  ны́нѣ, бг҃оро́диченъ. На стїхо́внѣ трїѡ́ди  самогла́сенъ днѐ, два́жды: и҆ мꙋ́чениченъ: Сла́ва, хра́ма.  И҆ ны́нѣ, бг҃оро́диченъ воскре́сенъ по гла́сꙋ. Є҆ктенїа̀,  и҆ трѝ покло́ны вели́кїѧ, и҆ ча́съ а҃-й, съ каѳі́смою.  На а҃-мъ часѣ̀ тропа́рь и҆ конда́къ хра́ма, и҆ въ  коне́цъ трѝ покло́ны вели́кїѧ, и҆ ѿпꙋ́стъ. Пое́мъ же  ча́съ г҃, и҆ ѕ҃, и҆ ѳ҃, съ каѳі́смами. На ко́емждо часѣ̀  глаго́лемъ тропа́рь хра́ма, и҆ чте́нїе хра́ма. По Ѻ҆́ч҃е  на́шъ, конда́къ хра́ма. И҆ по ко́емждо часѣ̀, по  Чтⷭ҇нѣ́йшꙋю, твори́мъ г҃ покло́ны вели́кїѧ. На часѣ́хъ же  въ кампа́нъ не оу҆дарѧ́емъ. По Ѡ҆сла́би, ѡ҆ста́ви: конда́къ  хра́ма: Сла́ва, и҆ ны́нѣ, хра́ма бцⷣы, и҆лѝ  Предста́тельство хрⷭ҇тїа́нъ. Гдⷭ҇и поми́лꙋй, м҃: и҆ покло́ны  г҃ вели́кїѧ, и҆ моли́тва: Всест҃а́ѧ трⷪ҇це: и҆ ѿпꙋ́стъ. И҆  а҆́бїе начина́емъ вече́рню съ каѳі́смою, без̾ покло́нѡвъ.  На Гдⷭ҇и воззва́хъ, стїхи̑ры на і҃: трїѡ́ди  самогла́сенъ днѐ два́жды: и҆ мꙋ́чениченъ: и҆ подо́бны г҃:  и҆ хра́ма д҃. Сла́ва, хра́ма: И҆ ны́нѣ, бг҃оро́диченъ, по  гла́сꙋ, ѻ҆бы́чный. Вхо́дъ со є҆ѵⷢ҇лїемъ: и҆ чте́нїе днѐ,  и҆ Да и҆спра́витсѧ моли́тва моѧ̀: Є҆ктенїѝ ма́лыѧ не  глаго́лемъ: то́чїю прокі́менъ, а҆по́столъ, а҆ллилꙋ́їа, и҆  є҆ѵⷢ҇лїе хра́ма. Лїтꙋргі́а преждесщ҃е́ннаѧ.  Прича́стенъ хра́ма. 
[глⷡ҇а л҃ѕ] А҆́ще слꙋчи́тсѧ хра́мъ ст҃а́гѡ въ сꙋббѡ́тꙋ  в҃-ѧ, и҆ г҃-ѧ, и҆ д҃-ѧ недѣ́ли постѡ́въ. Въ пѧто́къ  ве́чера, каѳі́сма ѻ҆бы́чнаѧ: На Гдⷭ҇и воззва́хъ,  стїхи̑ры на і҃: трїѡ́ди самогла́сенъ, два́жды: и҆ хра́ма на  и҃. Сла́ва, хра́ма: И҆ ны́нѣ, бг҃оро́диченъ а҃-й  настоѧ́щагѡ гла́са. Вхо́дъ. Прокі́менъ, и҆ чте́нїе днѐ,  и҆ хра́ма, и҆ про́чее преждесщ҃е́нныѧ. И҆ вхо́димъ въ  трапе́зꙋ, и҆ ꙗ҆ди́мъ без̾ є҆ле́а, и҆ пїе́мъ ква́съ ѿ  жи́та. При часѣ́ же є҃-мъ но́щи пое́мъ повече́рїе  вели́кое, и҆ Съ на́ми бг҃ъ: съ пѣ́нїемъ ѻ҆́ба ли̑ка. По  а҃-мъ трист҃о́мъ тропа́рь хра́ма: Сла́ва, и҆ ны́нѣ,  бг҃оро́диченъ воскре́сенъ, по гла́сꙋ. По в҃-мъ трист҃о́мъ,  конда́къ хра́ма. По Сла́ва въ вы́шнихъ, и҆схожде́нїе въ  притво́ръ, и҆ пое́мъ лїті́ю, и҆ Сла́ва, хра́ма: И҆ ны́нѣ  бг҃оро́диченъ въ то́йже гла́съ. На стїхо́внѣ стїхи̑ры,  и҆ Сла́ва хра́ма: И҆ ны́нѣ, бг҃оро́диченъ воскре́сенъ, въ  то́йже гла́съ. На бл҃гослове́нїи хлѣ́бѡвъ, тропа́рь  хра́ма, два́жды: и҆ Бцⷣе дв҃о, є҆ди́ножды: и҆ чте́нїе  хра́ма. [зрѝ] Четверопѣ́снецъ же сꙋббѡ́тный пое́мъ  пре́жде на повече́рїи. На оу҆́трени, на Бг҃ъ гдⷭ҇ь,  тропа́рь хра́ма, два́жды. Сла́ва, и҆ ны́нѣ, бг҃оро́диченъ  настоѧ́щагѡ гла́са. По каѳі́смахъ сѣда́льны: и҆  полѷеле́й и҆ сѣда́ленъ, и҆ чте́нїе хра́ма. Прокі́менъ,  и҆ є҆ѵⷢ҇лїе, и҆ по н҃-мъ ѱалмѣ̀ стїхи́ра хра́ма.  Канѡ́нъ хра́ма хрⷭ҇то́ва, и҆лѝ бцⷣы со і҆рмосо́мъ на  ѕ҃. А҆́ще ли нѝ, пое́мъ канѡ́нъ бцⷣы, со і҆рмосо́мъ на ѕ҃:  и҆ хра́ма на и҃. Катава́сїа: Ѿве́рзꙋ оу҆ста̀ моѧ̀:  По г҃-й пѣ́сни сѣда́ленъ хра́ма. Сла́ва, и҆ ны́нѣ,  бг҃оро́диченъ. По ѕ҃-й пѣ́сни, конда́къ и҆ і҆́косъ  хра́ма: Свѣти́ленъ хра́ма, два́жды: Сла́ва, и҆ ны́нѣ,  бг҃оро́диченъ. На хвали́техъ стїхи̑ры хра́ма, на д҃.  Сла́ва, хра́ма: И҆ ны́нѣ, бг҃оро́диченъ. Славосло́вїе  вели́кое. По трист҃о́мъ тропа́рь хра́ма: Сла́ва, и҆ ны́нѣ,  бг҃оро́диченъ. Є҆ктєнїѝ, и҆ ѿпꙋ́стъ, и҆ ча́съ а҃-й.  На часѣ́хъ тропа́рь хра́ма: По трист҃о́мъ конда́къ  хра́ма. На лїтꙋргі́и бл҃жє́нны хра́ма, пѣ́снь г҃-ѧ и҆  ѕ҃-ѧ. По вхо́дѣ тропа́рь хра́ма хрⷭ҇то́ва, и҆лѝ бцⷣы:  та́же тропа́рь хра́ма ст҃а́гѡ. Сла́ва, конда́къ хра́ма: И҆  ны́нѣ, хра́ма хрⷭ҇то́ва, и҆лѝ бцⷣы. А҆́ще же нѝ, И҆  ны́нѣ, Предста́тельство хрїстїа́нъ: Прокі́менъ,  а҆по́столъ, а҆ллилꙋ́їа, є҆ѵⷢ҇лїе, и҆ прича́стенъ хра́ма.  Рѧ́дъ же чте́мъ под̾ зача́ло, и҆лѝ въ сꙋббѡ́тꙋ  мимоше́дшꙋю. 
[глⷡ҇а л҃з] А҆́ще слꙋчи́тсѧ хра́мъ ст҃а́гѡ во в҃-ю,  и҆лѝ д҃-ю, и҆лѝ є҃-ю недѣ́лю постѡ́въ: Въ сꙋббѡ́тꙋ  на ма́лѣй вече́рни, на Гдⷭ҇и воззва́хъ, стїхи̑ры  воскре́сны на д҃. Сла́ва, хра́ма: И҆ ны́нѣ, бг҃оро́диченъ  ма́лыѧ вече́рни. На стїхо́внѣ стїхи́ра воскре́сна  є҆ди́на, и҆ хра́ма стїхо́вна вели́кїѧ вече́рни, съ  припѣ́вы є҆ѧ̀. Сла́ва, хра́ма: И҆ ны́нѣ, бг҃оро́диченъ:  и҆лѝ Сла́ва, и҆ ны́нѣ, бг҃оро́диченъ. Тропа́рь  воскре́сенъ, Сла́ва, хра́ма: И҆ ны́нѣ, бг҃оро́диченъ, во  гла́съ тропарѧ̀ ст҃а́гѡ. Є҆ктенїа̀ ма́лаѧ, и҆ ѿпꙋ́стъ.  На вели́цѣй вече́рни, по ѻ҆бы́чной каѳі́смѣ, на Гдⷭ҇и  воззва́хъ, стїхи̑ры воскре́сны на д҃, и҆ хра́ма на ѕ҃.  Сла́ва, хра́ма: И҆ ны́нѣ, бг҃оро́диченъ а҃-й гла́са.  Вхо́дъ. и҆ чтє́нїѧ хра́ма г҃. На лїті́и стїхи̑ры, и҆  Сла́ва, хра́ма: И҆ ны́нѣ, бг҃оро́диченъ по гла́сꙋ ст҃а́гѡ.  На стїхо́внѣ стїхи̑ры воскре́сны. Сла́ва, хра́ма: И҆  ны́нѣ, бг҃оро́диченъ воскре́сенъ, во гла́съ ст҃а́гѡ. На  бл҃гослове́нїи хлѣ́бѡвъ, тропа́рь: Бцⷣе дв҃о, два́жды, и҆  хра́ма, є҆ди́ножды: и҆ Бꙋ́ди и҆́мѧ гдⷭ҇не, три́жды: и҆  чте́нїе хра́ма. На оу҆́трени, на Бг҃ъ гдⷭ҇ь, тропа́рь  воскре́сенъ, два́жды. Сла́ва, хра́ма: И҆ ны́нѣ,  бг҃оро́диченъ воскре́сенъ, по гла́сꙋ тропарѧ̀ хра́ма. По  каѳі́смахъ сѣда́льны воскре́сны: и҆ чте́нїе во є҆ѵⷢ҇лїи  толково́мъ. По полѷеле́и сѣда́льны хра́ма два̀, по  є҆ди́ножды. Сла́ва, и҆́же по полѷеле́и сѣда́ленъ: И҆  ны́нѣ, бг҃оро́диченъ, и҆ чте́нїе хра́ма. Степє́нна гла́са.  Прокі́менъ, є҆ѵⷢ҇лїе, и҆ стїхи́ра хра́ма. Канѡ́нъ  воскре́сенъ, со і҆рмосо́мъ на д҃: и҆ трїѡ́ди на д҃: и҆  хра́ма на ѕ҃. По г҃-й пѣ́сни, конда́къ трїѡ́ди, и҆  сѣда́ленъ хра́ма два́жды. Сла́ва, и҆ ны́нѣ, бг҃оро́диченъ,  и҆ чте́нїе. По ѕ҃-й пѣ́сни конда́къ и҆ і҆́косъ хра́ма,  и҆ про́логъ. По ѳ҃-й пѣ́сни свѣти́ленъ воскре́сенъ.  Сла́ва, хра́ма: И҆ ны́нѣ, бг҃оро́диченъ воскре́сенъ. На  хвали́техъ стїхи̑ры воскре́сны д҃: и҆ хра́ма со сла́внымъ  д҃, съ припѣ́вы є҆гѡ̀. Та́же припѣ́въ: Воскреснѝ гдⷭ҇и  бж҃е мо́й: И҆ пое́мъ самогла́снꙋ стїхи́рꙋ трїѡ́ди: Сла́ва,  тꙋ́южде: И҆ ны́нѣ, Пребл҃гослове́нна є҆сѝ: Славосло́вїе  вели́кое, и҆ є҆ктєнїѝ, и҆ и҆схожде́нїе въ притво́ръ.  Сла́ва, и҆ ны́нѣ, стїхи́ра є҆ѵⷢ҇льскаѧ, и҆ ча́съ пе́рвый:  и҆ поꙋче́нїе стꙋді́тово: и҆ коне́чный ѿпꙋ́стъ. На  часѣ́хъ тропа́рь воскре́сенъ. Сла́ва, хра́ма: И҆ ны́нѣ,  бг҃оро́диченъ часѡ́въ. По Ѻ҆́ч҃е на́шъ: конда́къ хра́ма, и҆  трїѡ́ди, премѣнѧ́емъ. На лїтꙋргі́и бл҃жє́нны гла́са,  на ѕ҃: и҆ хра́ма пѣ́снь г҃, на д҃. Прокі́менъ гла́са и҆  хра́ма. А҆пⷭ҇лъ, є҆ѵⷢ҇лїе, и҆ прича́стенъ воскре́сенъ,  и҆ хра́ма. 
[зрѝ] Ст҃а́гѡ же григо́рїа слꙋ́жба пое́тсѧ, въ  четве́ртꙋю, и҆лѝ пѧ́тꙋю недѣ́лю постѡ́въ. 
[глⷡ҇а л҃и] А҆́ще слꙋчи́тсѧ хра́мъ ст҃а́гѡ въ недѣ́лю  г҃-ю поста̀: И҆ пое́тсѧ слꙋ́жба хра́ма ве́черъ и҆ оу҆́трѡ  всѐ, ꙗ҆́коже въ а҃-ю недѣ́лю пред̾из̾ѧви́сѧ.  Быва́етъ же поклоне́нїе и҆ цѣлова́нїе чⷭ҇тна́гѡ крⷭ҇та̀  по чи́нꙋ є҆гѡ̀, пою́тъ же сѧ и҆ стїхи̑ры ѻ҆бы́чныѧ  крⷭ҇та̀. 
[глⷡ҇а л҃ѳ] А҆́ще слꙋчи́тсѧ хра́мъ ст҃а́гѡ въ сре́дꙋ  д҃-ю поста̀, крⷭ҇топокло́ннꙋю: Ѡ҆ставлѧ́етсѧ канѡ́нъ  крⷭ҇та̀, и҆ пое́тсѧ въ понедѣ́льникъ тоѧ́же седми́цы.  Во вто́рникъ вече́рню пое́мъ без̾ покло́нѡвъ,  каѳі́смꙋ глаго́лемъ ѻ҆бы́чнꙋ. На Гдⷭ҇и воззва́хъ,  стїхи̑ры на і҃: Трїѡ́ди самогла́сенъ днѐ два́жды: и҆  крⷭ҇та̀ подо́бны г҃, и҆ хра́ма є҃: Сла́ва, хра́ма: И҆  ны́нѣ, крⷭ҇та̀. Вхо́дъ, прокі́менъ, и҆ чте́нїе днѐ, и҆  хра́ма. и҆ Да и҆спра́витсѧ моли́тва моѧ̀: и҆ прѡ́чаѧ  преждесщ҃е́нныхъ. [зрѝ] А҆́ще ли не бꙋ́детъ  преждесщ҃е́нныѧ, на Гдⷭ҇и воззва́хъ, стїхи̑ры въ трїѡ́ди  крⷭ҇та̀, подо́бны г҃, и҆ хра́ма є҃. Сла́ва, хра́ма: И҆  ны́нѣ, крⷭ҇та̀. Вхо́дъ, прокі́менъ, и҆ чте́нїе днѐ, и҆  хра́ма. Та́же, Сподо́би гдⷭ҇и: и҆ є҆ктенїа̀: И҆спо́лнимъ  вече́рнюю: На стїхо́внѣ стїхи̑ры трїѡ́ди, самогла́сенъ  днѐ два́жды: и҆ мꙋ́чениченъ. Сла́ва, хра́ма: И҆ ны́нѣ,  крⷭ҇та̀. По Ны́нѣ ѿпꙋща́еши, тропа́рь хра́ма, Сла́ва, и҆  ны́нѣ, бг҃оро́диченъ. Є҆ктенїа̀: Поми́лꙋй на́съ бж҃е: и҆  г҃ покло́ны вели́кїѧ. и҆ моли́тва: Всест҃а́ѧ трⷪ҇це: и҆  Бꙋ́ди и҆́мѧ гдⷭ҇не, съ покло́ны. Та́же Досто́йно є҆́сть: и҆  ѿпꙋ́стъ. [зрѝ]При часѣ́ же є҃-мъ но́щи пое́мъ  повече́рїе вели́кое: Съ на́ми бг҃ъ: съ пѣ́нїемъ ѻ҆́ба  ли̑ка. Про́чее же пое́мъ, ꙗ҆́коже пред̾ꙋказа́сѧ въ  де́нь по́стенъ: то́чїю на хвали́техъ, стїхи̑ры крⷭ҇та̀ г҃  ѡ҆ста́вшыѧ: и҆̀же пи́саны на Гдⷭ҇и воззва́хъ, гла́съ д҃:  Подо́бенъ: Да́лъ є҆сѝ зна́менїе: и҆ хра́ма г҃. Сла́ва,  хра́ма: И҆ ны́нѣ, крⷭ҇та̀. На стїхо́внѣ стїхи̑ры  трїѡ́ди, самогла́сенъ днѐ, два́жды: и҆ мꙋ́чениченъ. Сла́ва,  хра́ма: И҆ ны́нѣ, крⷭ҇та̀. Посе́мъ, Бл҃го є҆́сть: По  трист҃о́мъ тропа́рь хра́ма: Сла́ва, и҆ ны́нѣ,  бг҃оро́диченъ, въ то́йже гла́съ. Та́же, є҆ктенїа̀: и҆  покло́ны трѝ вели́кїѧ, и҆ ча́съ а҃-й съ каѳі́смою: и҆  поклоне́нїе крⷭ҇та̀ по чи́нꙋ є҆гѡ̀: и҆ тропа́рь хра́ма. И҆  ны́нѣ, бг҃оро́диченъ часѡ́въ. конда́къ крⷭ҇та̀, и҆ хра́ма,  премѣнѧ́емъ. Прѡ́чаѧ же пое́мъ на часѣ́хъ, и҆ на  вече́рни, и҆ на лїтꙋргі́и преждесщ҃е́нной, ꙗ҆́коже  пред̾ꙋказа́сѧ въ де́нь по́стенъ: то́чїю на Гдⷭ҇и воззва́хъ,  Сла́ва, хра́ма: И҆ ны́нѣ, крⷭ҇та̀. 
[глⷡ҇а м҃] А҆́ще слꙋчи́тсѧ хра́мъ ст҃а́гѡ въ сре́дꙋ  є҃-ѧ недѣ́ли поста̀: И҆ пое́мъ слꙋ́жбꙋ хра́ма, ꙗ҆́коже  пред̾из̾ѧви́сѧ въ де́нь по́стенъ: стїхи̑ры же вели́кагѡ  канѡ́на пое́мъ въ понедѣ́льникъ, на вече́рни, по чи́нꙋ  є҆гѡ̀. Канѡ́нъ же вели́кїй пое́мъ во вто́рникъ, на  оу҆́трени съ трипѣ́снцемъ вто́рничнымъ. 
[глⷡ҇а м҃а] А҆́ще слꙋчи́тсѧ хра́мъ ст҃а́гѡ въ  четверто́къ є҃-ѧ недѣ́ли поста̀: И҆ пое́мъ вели́кїй  канѡ́нъ напредѝ во вто́рникъ тоѧ́же седми́цы: хра́ма же  слꙋ́жбꙋ пое́мъ въ четверто́къ то́й. Въ сре́дꙋ ве́чера,  и҆ на оу҆́трени, и҆ на лїтꙋргі́и, пое́мъ во все́мъ  подо́бнѣ, ꙗ҆́коже пред̾ꙋказа́сѧ въ де́нь по́стенъ, со  стїхи́рами и҆ трипѣ́снцемъ четвертка̀. 
[глⷡ҇а м҃в] А҆́ще слꙋчи́тсѧ хра́мъ ст҃а́гѡ въ сꙋббѡ́тꙋ  є҃-ѧ недѣ́ли поста̀: Въ пѧто́къ ве́чера, каѳі́сма  ѻ҆бы́чнаѧ. На Гдⷭ҇и воззва́хъ, стїхи̑ры на і҃:  самогла́сенъ трїѡ́ди днѐ, два́жды: и҆ бцⷣы, д҃, и҆ хра́ма  д҃. Сла́ва, хра́ма: И҆ ны́нѣ, а҆ка́ѳїста. Вхо́дъ,  прокі́менъ, и҆ чте́нїе днѐ, и҆ хра́ма: и҆ Да и҆спра́витсѧ  моли́тва моѧ̀: и҆ про́чее преждесщ҃е́нныѧ.  Четверопѣ́снецъ же оу҆́треннїй пое́мъ во и҆́нъ де́нь  на повече́рїи. [зрѝ]При часѣ́ же ѕ҃-мъ но́щи кле́плетъ  въ вели́кое, и҆ собра́вшесѧ во хра́мъ, пое́мъ повече́рїе  вели́кое: Съ на́ми бг҃ъ: съ пѣ́нїемъ. По а҃-мъ  трист҃о́мъ тропа́рь хра́ма: Сла́ва, и҆ ны́нѣ, бцⷣы:  Повелѣ́нное та́йнѡ: По в҃-мъ трист҃о́мъ конда́къ хра́ма:  Сла́ва, и҆ ны́нѣ, Взбра́нной воево́дѣ: По Сла́ва въ  вы́шнихъ, пое́мъ лїті́ю хра́ма, и҆ Сла́ва, хра́ма. И҆  ны́нѣ, бг҃оро́диченъ, въ то́йже гла́съ. На стїхо́внѣ  стїхи̑ры, и҆ Сла́ва, хра́ма: И҆ ны́нѣ, бг҃оро́диченъ въ  то́йже гла́съ. На благослове́нїи хлѣ́бѡвъ, тропа́рь хра́ма,  два́жды, и҆ бцⷣы: Повелѣ́нное та́йнѡ, є҆ди́ножды: и҆  чте́нїе хра́ма. На оу҆́трени, на Бг҃ъ гдⷭ҇ь, тропа́рь  а҆ка́ѳїста, два́жды: Сла́ва, хра́ма. И҆ ны́нѣ, а҆ка́ѳїста.  По а҃-й каѳі́смѣ кондакѝ г҃, и҆ і҆́косы г҃, и҆ па́ки  конда́къ а҃-й, и҆ чте́нїе а҆ка́ѳїста. По в҃-й каѳі́смѣ  подо́бнѣ кондакѝ, и҆ і҆́косы, и҆ чте́нїе а҆ка́ѳїста. Та́же  полѷеле́й, и҆ сѣда́льны всѝ хра́ма: и҆ чте́нїе хра́ма.  Степє́нна, а҃-й а҆нтїфѡ́нъ д҃-гѡ гла́са. Прокі́менъ,  Всѧ́кое дыха́нїе: и҆ є҆ѵⷢ҇лїе хра́ма. ѱало́мъ н҃, и҆  стїхи́ра хра́ма. Канѡ́нъ а҆ка́ѳїста, со і҆рмосо́мъ на  и҃, и҆ хра́ма на ѕ҃. Катава́сїа, Ѿве́рзꙋ оу҆ста̀  моѧ̀: По г҃-й пѣ́сни, кондакѝ и҆ і҆́косы а҆ка́ѳїста:  та́же конда́къ и҆ і҆́косъ хра́ма: и҆ сѣда́ленъ, два́жды.  Сла́ва, и҆ ны́нѣ, бг҃оро́диченъ: и҆ чте́нїе хра́ма. По  ѕ҃-й пѣ́сни, кондакѝ и҆ і҆́косы а҆ка́ѳїста, и҆ па́ки  і҆́косъ, и҆ конда́къ а҃, и҆ сѷнаѯа́рїй. На ѳ҃-й  пѣ́сни, пое́мъ Честнѣ́йшꙋю: Свѣти́ленъ хра́ма и҆  а҆ка́ѳїста. На хвали́техъ стїхи̑ры а҆ка́ѳїста г҃, и҆  хра́ма г҃. Сла́ва, хра́ма: И҆ ны́нѣ, а҆ка́ѳїста.  Славосло́вїе вели́кое. Тропа́рь хра́ма и҆ а҆ка́ѳїста, и҆  ѿпꙋ́стъ: и҆ и҆схожде́нїе, и҆ ча́съ а҃-й въ притво́рѣ.  На а҃-мъ часѣ̀ тропа́рь а҆ка́ѳїста, Сла́ва, хра́ма: И҆  ны́нѣ, бг҃оро́диченъ часѡ́въ. По трист҃о́мъ конда́къ  а҆ка́ѳїста. На про́чихъ же часѣ́хъ тропарѝ глаго́лемъ  та́кожде: кондаки́ же а҆ка́ѳїста, и҆ хра́ма, премѣнѧ́емъ.  На лїтꙋргі́и блажє́нны а҆ка́ѳїста, пѣ́снь г҃-ѧ, на д҃:  и҆ хра́ма пѣ́снь ѕ҃-ѧ, на д҃. По вхо́дѣ тропа́рь  а҆ка́ѳїста, и҆ хра́ма. Сла́ва, конда́къ хра́ма: И҆ ны́нѣ,  а҆ка́ѳїста бцⷣы. Прокі́менъ, а҆по́столъ, а҆ллилꙋ́їа,  є҆ѵⷢ҇лїе и҆ прича́стенъ а҆ка́ѳїста и҆ хра́ма. 
[глⷡ҇а м҃г] А҆́ще хра́мъ ст҃а́гѡ слꙋчи́тсѧ въ сꙋббѡ́тꙋ  ла́заревꙋ: Въ пѧто́къ ѕ҃-ѧ недѣ́ли на вече́рни, по  ѻ҆бы́чной каѳі́смѣ, на Гдⷭ҇и воззва́хъ, стїхи̑ры на і҃:  самогла́снꙋ стїхи́рꙋ, въ трїѡ́ди днѐ: Дꙋшеполе́знꙋю:  [ма́лꙋю] два́жды. и҆ ст҃а́гѡ ла́зарѧ, и҆ со сла́внымъ є҃,  и҆ хра́ма трѝ. Сла́ва, хра́ма: И҆ ны́нѣ, ла́зарѧ, гла́съ  и҃: Дꙋшеполе́знꙋю: [вели́кꙋю]. Вхо́дъ, прокі́менъ: и҆  чте́нїе днѐ, и҆ хра́ма: и҆ про́чее слꙋ́жбы преждесщ҃е́нныѧ.  [зрѝ] Повече́рїе же пое́мъ ма́лое, на не́мже пое́мъ  канѡ́нъ ла́зарѧ, въ трїѡ́ди. При часѣ́ же ѕ҃-мъ но́щи  пое́мъ повече́рїе вели́кое, и҆ Съ на́ми бг҃ъ: съ пѣ́нїемъ.  По а҃-мъ трист҃о́мъ тропа́рь хра́ма: Сла́ва, и҆ ны́нѣ,  ла́зарѧ: Ѻ҆́бщее воскресе́нїе: По в҃-мъ трист҃о́мъ конда́къ  хра́ма. По Сла́ва въ вы́шнихъ: пое́мъ лїті́ю въ трїѡ́ди,  самогла́сны пи́саны на хвали́техъ. Та́же стїхи̑ры, и҆  Сла́ва, хра́ма: И҆ ны́нѣ, трїѡ́ди. На стїхо́внѣ  стїхи̑ры хра́ма: Сла́ва, хра́ма: И҆ ны́нѣ, трїѡ́ди. На  благослове́нїи хлѣ́бѡвъ тропа́рь хра́ма, два́жды, и҆  ла́зарѧ, є҆ди́ножды. и҆ чте́нїе хра́ма. На оу҆́трени,  на Бг҃ъ гдⷭ҇ь: тропа́рь днѐ, два́жды: Ѻ҆́бщее  воскресе́нїе: Сла́ва, хра́ма: И҆ ны́нѣ, днѐ. По каѳі́смахъ  сѣда́льны, и҆ чте́нїе днѐ. Полѷеле́й, и҆ сѣда́льны всѝ  хра́ма, и҆ чте́нїе. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, и҆ Всѧ́кое дыха́нїе: и҆ є҆ѵⷢ҇лїе  хра́ма, и҆ Воскресе́нїе хрⷭ҇то́во: ѱало́мъ н҃, и҆ стїхи́ра  хра́ма, и҆ прѡ́чаѧ. Канѡ́нъ ст҃а́гѡ ла́зарѧ, со  і҆рмосо́мъ на ѕ҃: и҆ хра́ма на д҃: и҆ дрꙋгі́й канѡ́нъ  ла́зарѧ на д҃. Катава́сїа в҃-гѡ канѡ́на ла́зарева: Во́дꙋ  проше́дъ: По г҃-й пѣ́сни, конда́къ и҆ і҆́косъ хра́ма,  и҆ сѣда́ленъ два́жды: Сла́ва, и҆ ны́нѣ, пра́здника: и҆  чте́нїе хра́ма. По ѕ҃-й пѣ́сни, конда́къ и҆ і҆́косъ  ла́зарѧ, и҆ про́логъ, и҆лѝ сѷнаѯа́рїй. На ѳ҃-й  пѣ́сни, Честнѣ́йшꙋю не пое́мъ. По ѳ҃-й пѣ́сни: Ст҃ъ  гдⷭ҇ь бг҃ъ на́шъ: на гла́съ а҃. Свѣти́ленъ ла́зарѧ: Сла́ва,  хра́ма: И҆ ны́нѣ, ла́зарѧ. На хвали́техъ стїхи̑ры  ст҃а́гѡ ла́зарѧ, на д҃: и҆ хра́ма на д҃, со сла́внымъ, съ  припѣ́вы и҆́хъ. Сла́ва, ла́зарѧ: И҆ ны́нѣ,  Преблагослове́нна є҆сѝ: Славосло́вїе вели́кое. По  трист҃о́мъ тропа́рь хра́ма. Сла́ва, и҆ ны́нѣ, ла́зарѧ.  Є҆ктєнїѝ, и҆ ѿпꙋ́стъ, и҆ ча́съ а҃. На часѣ́хъ  тропа́рь ла́зарѧ: Сла́ва, хра́ма. По Ѻ҆́ч҃е на́шъ: конда́къ  ла́зарѧ, и҆ хра́ма, премѣнѧ́юще глаго́лемъ. На лїтꙋргі́и  блажє́нны ла́зарѧ пѣ́снь г҃-ѧ, на д҃: и҆ хра́ма пѣ́снь  ѕ҃, на д҃. По вхо́дѣ тропа́рь ла́зарѧ, и҆ хра́ма. Сла́ва,  конда́къ хра́ма. И҆ ны́нѣ, ла́зарѧ. Вмѣ́стѡ трист҃а́гѡ:  Є҆ли́цы во хрⷭ҇та̀ крести́стесѧ: Прокі́менъ,  а҆по́столъ, А҆ллилꙋ́їа, є҆ѵⷢ҇лїе и҆ прича́стенъ пре́жде  ла́зарѧ, та́же хра́ма. 
[глⷡ҇а м҃д] А҆́ще ли хра́мъ ст҃а́гѡ слꙋчи́тсѧ въ  недѣ́лю цвѣтоно́снꙋю. Въ сꙋббѡ́тꙋ на ма́лѣй  вече́рни стїхи̑ры ва́їй на д҃. Сла́ва, хра́ма: И҆ ны́нѣ,  пра́здника. На стїхо́внѣ стїхи̑ры ва́їй: Сла́ва,  хра́ма: И҆ ны́нѣ, пра́здника: и҆лѝ Сла́ва, и҆ ны́нѣ,  пра́здника. По трист҃о́мъ тропа́рь хра́ма: Сла́ва, и҆  ны́нѣ, пра́здника: Ѻ҆́бщее воскресе́нїе: Є҆ктенїа̀  ма́лаѧ, и҆ ѿпꙋ́стъ. На вели́цѣй вече́рни, по  ѻ҆бы́чной каѳі́смѣ, на Гдⷭ҇и воззва́хъ, пое́мъ стїхи̑ры  ва́їй на ѕ҃: и҆ хра́ма на д҃: Сла́ва, хра́ма: И҆ ны́нѣ,  ва́їй, а҃-ю стїхи́рꙋ. Вхо́дъ, прокі́менъ днѐ. и҆  чте́нїе ва́їй, и҆ хра́ма. На лїті́и стїхи̑ры ва́їй, и҆  хра́ма. Сла́ва, хра́ма: И҆ ны́нѣ, пра́здника. На  стїхо́внѣ стїхи̑ры пра́здника: Сла́ва, хра́ма: И҆ ны́нѣ,  пра́здника. На благослове́нїи хлѣ́бѡвъ тропа́рь:  Ѻ҆́бщее воскресе́нїе: два́жды, и҆ хра́ма є҆ди́ножды, и҆  чте́нїе пра́здника. На оу҆́трени, на Бг҃ъ гдⷭ҇ь,  тропа́рь пра́здника два́жды: Сла́ва, хра́ма: И҆ ны́нѣ:  Спогре́бшесѧ тебѣ̀: По каѳі́смахъ сѣда́льны, и҆ чте́нїе  пра́здника. Полѷеле́й, и҆ сѣда́ленъ пра́здника, и҆  чте́нїе. Степє́нна, и҆ прокі́менъ: Всѧ́кое дыха́нїе: и҆  є҆ѵⷢ҇лїе пра́здника. ѱало́мъ н҃, и҆ стїхи́ра пра́здника.  и҆ цѣлꙋ́ютъ бра́тїѧ ст҃о́е є҆ѵⷢ҇лїе, и҆ покланѧ́ютсѧ  настоѧ́телю: и҆ дае́тъ вѣ́твїе, и҆ свѣщы̀. Канѡ́нъ  пра́здника со і҆рмосо́мъ на и҃, и҆ хра́ма на ѕ҃:  Катава́сїа пра́здника. По г҃-й пѣ́сни, конда́къ и҆  і҆́косъ хра́ма, и҆ сѣда́ленъ хра́ма: Сла́ва, и҆ ны́нѣ,  пра́здника: и҆ чте́нїе хра́ма. По ѕ҃-й пѣ́сни, конда́къ  и҆ і҆́косъ пра́здника, и҆ сѷнаѯа́рїй. На ѳ҃-й  пѣ́сни, Честнѣ́йшꙋю не пое́мъ, но по катава́сїи пое́мъ:  Ст҃ъ гдⷭ҇ь бг҃ъ на́шъ: на гла́съ д҃. Свѣти́ленъ хра́ма,  два́жды: и҆ бг҃оро́диченъ є҆гѡ̀. На хвали́техъ стїхи̑ры  пра́здника на д҃, и҆ хра́ма д҃, съ припѣ́вы є҆гѡ̀: Сла́ва,  хра́ма: И҆ ны́нѣ, пра́здника. Славосло́вїе вели́кое:  тропа́рь хра́ма: Сла́ва, и҆ ны́нѣ: Ѻ҆́бщее воскресе́нїе:  Є҆ктєнїѝ, и҆ ѿпꙋ́стъ: и҆ ѡ҆глаше́нїе, и҆ ча́съ а҃-й.  На а҃-мъ часѣ̀ тропа́рь пра́здника: и҆ коне́чный  ѿпꙋ́стъ. Быва́етъ же и҆ и҆схожде́нїе внѣ̀ монастырѧ̀: и҆  возвра́щшесѧ пое́мъ часы̀ по ѻ҆бы́чаю. На часѣ́хъ  глаго́лемъ тропа́рь пра́здника: Сла́ва, хра́ма: И҆ ны́нѣ,  бг҃оро́диченъ часѡ́въ. По трист҃о́мъ конда́къ пра́здника и҆  хра́ма, премѣнѧ́юще глаго́лемъ. На лїтꙋргі́и блажє́нны  пра́здника, пѣ́снь г҃-ѧ, на д҃: и҆ хра́ма пѣ́снь ѕ҃-ѧ, на  д҃. По вхо́дѣ тропа́рь пра́здника, и҆ хра́ма: Сла́ва,  конда́къ хра́ма: И҆ ны́нѣ, пра́здника. и҆ пое́мъ трист҃о́е.  А҆по́столъ, а҆ллилꙋ́їа, є҆ѵⷢ҇лїе, и҆ прича́стенъ  пра́здника, и҆ хра́ма. 
[глⷡ҇а м҃є] А҆́ще слꙋчи́тсѧ хра́мъ ст҃а́гѡ, и҆лѝ  ст҃ы́ѧ, въ вели́кїй понедѣ́льникъ, и҆лѝ вто́рникъ, и҆лѝ  сре́дꙋ, и҆лѝ четверто́къ. И҆ пое́мъ всю̀ слꙋ́жбꙋ,  ве́черъ, и҆ оу҆́трѡ, въ недѣ́лю ва́їй. 
[глⷡ҇а м҃ѕ] А҆́ще слꙋчи́тсѧ хра́мъ ст҃а́гѡ въ пѧто́къ,  и҆лѝ сꙋббѡ́тꙋ, и҆лѝ въ са́мый вели́кїй де́нь па́схи. И҆  пое́мъ всю̀ слꙋ́жбꙋ хра́ма, ве́черъ, и҆ оу҆́трѡ, на  свѣ́тлой недѣ́ли, въ понедѣ́льникъ, и҆лѝ во вто́рникъ. 
[глⷡ҇а м҃з] А҆́ще ли слꙋчи́тсѧ благовѣ́щенїе  прест҃ы́ѧ бцⷣы въ вели́кїй понедѣ́льникъ: и҆ а҆́ще хра́мъ  є҆ѧ̀, и҆лѝ хра́мъ а҆рха́гг҃ла гаврїи́ла, пое́мъ со  ѿда́нїемъ. Въ недѣ́лю ве́чера, пое́мъ по оу҆ста́вꙋ  та́кожде и҆ въ понедѣ́льникъ: Во вто́рникъ вели́кїй на  оу҆́трени, тропа́рь: Сѐ жени́хъ: три́жды. По каѳі́смахъ  сѣда́льны трїѡ́ди. Канѡ́нъ пра́здника со і҆рмосо́мъ на  и҃: і҆рмо́съ по два́жды. тропарѝ на ѕ҃: и҆ а҆рха́гг҃ла на  ѕ҃. Катава́сїа бцⷣы. [зрѝ] А҆ и҆дѣ́же  трипѣ́снецъ трїѡ́ди, и҆ пое́мъ канѡ́нъ бцⷣы, со і҆рмосо́мъ  на д҃: и҆ а҆рха́гг҃ла г҃ стїха̀ на два̀, два̀ за є҆ди́нъ:  и҆ трїѡ́ди на и҃: Катава́сїа трїѡ́ди, ѻ҆́ба ли́ка  вкꙋ́пѣ. По г҃-й пѣ́сни, конда́къ бцⷣы и҆ сѣда́ленъ  є҆ѧ̀. По ѕ҃-й пѣ́сни, конда́къ трїѡ́ди. А҆́ще  є҆́сть хра́мъ а҆рха́гг҃ла гаврїи́ла, по г҃-й пѣ́сни,  конда́къ трїѡ́ди: по ѕ҃-й пѣ́сни, конда́къ а҆рха́гг҃ла.  На ѳ҃-й пѣ́сни, Честнѣ́йшꙋю не пое́мъ. Свѣти́ленъ  днѐ два́жды: Сла́ва, и҆ ны́нѣ, бцⷣы. На хвали́техъ  стїхи̑ры въ трїѡ́ди г҃, и҆ а҆рха́гг҃ла г҃. Сла́ва, трїѡ́ди:  И҆ ны́нѣ, бцⷣы. На стїхо́внѣ стїхи̑ры, и҆ Сла́ва въ  трїѡ́ди: И҆ ны́нѣ, бцⷣы: и҆ про́чаѧ слꙋ́жба днѐ, и҆  бцⷣы. И҆ а҆́ще восхо́щетъ настоѧ́тель, да пое́тъ и҆ въ  про́чыѧ днѝ седми́цы сеѧ̀ сїю̀ слꙋ́жбꙋ хра́ма. 
[глⷡ҇а м҃и] А҆́ще ли хра́мъ ст҃а́гѡ слꙋчи́тсѧ ѿ  понедѣ́льника свѣ́тлыѧ недѣ́ли до д҃ недѣ́ли по па́сцѣ:  И҆ пое́мъ въ тѣ̀ днѝ слꙋ́жбꙋ хра́ма, ꙗ҆́коже геѡ́ргїа  писа́сѧ въ мѣсѧцесло́вѣ. 
[глⷡ҇а м҃ѳ] А҆́ще ли хра́мъ ст҃а́гѡ и҆лѝ ст҃ы́ѧ  бꙋ́детъ ѿ д҃-ѧ недѣ́ли по па́сцѣ, и҆ до сꙋббѡ́ты  пентико́стныѧ: И҆ пое́мъ слꙋ́жбꙋ хра́ма въ тѣ̀ днѝ,  ꙗ҆́коже і҆ѡа́ннꙋ бг҃осло́вꙋ писа́сѧ на рѧдꙋ̀ въ  мѣсѧцесло́вѣ. 
[глⷡ҇а н҃] Подоба́етъ вѣ́дати и҆ сїѐ: А҆́ще хра́мъ  ст҃а́гѡ прилꙋчи́тсѧ въ сре́дꙋ пред̾ вознесе́нїемъ, пое́тсѧ  хра́ма ст҃а́гѡ слꙋ́жба всѧ̀, вкꙋ́пѣ съ пра́здникомъ па́схи  ѿда́нїѧ, ве́черъ и҆ оу҆́трѡ, непремѣ́ннѡ, ꙗ҆́коже  бг҃осло́вꙋ со ѿда́нїемъ па́схи: то́чїю канѡ́нъ па́сцѣ со  і҆рмосо́мъ на д҃, и҆ ѡ҆ слѣпо́мъ на д҃, и҆ хра́ма на ѕ҃. 
[глⷡ҇а н҃а] А҆́ще хра́мъ ст҃а́гѡ слꙋчи́тсѧ въ  четверто́къ вознесе́нїѧ хрⷭ҇то́ва: Пое́тсѧ слꙋ́жба всѧ̀  хра́ма ст҃а́гѡ вкꙋ́пѣ съ пра́здникомъ ве́чера, и҆ оу҆́трѡ,  непремѣ́ннѡ, ꙗ҆́коже бг҃осло́вꙋ съ вознесе́нїемъ. 
[глⷡ҇а н҃в] А҆́ще хра́мъ ст҃а́гѡ слꙋчи́тсѧ въ недѣ́лю  з҃ по па́сцѣ ст҃ы́хъ ѻ҆ц҃ъ: На ма́лѣй вече́рни, на  Гдⷭ҇и воззва́хъ, стїхи̑ры воскре́сны д҃: Сла́ва, хра́ма, И҆  ны́нѣ, пра́здника. На стїхо́внѣ стїхи́ра воскре́сна и҆  хра́ма стїхо́вна вели́кїѧ вече́рни, съ припѣ́вы є҆ѧ̀:  Сла́ва, хра́ма: И҆ ны́нѣ, пра́здника. По трист҃о́мъ,  тропа́рь воскрⷭ҇нъ: Сла́ва, хра́ма: И҆ ны́нѣ, пра́здника.  Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни,  на Гдⷭ҇и воззва́хъ, стїхи̑ры воскре́сны г҃: и҆ ѻ҆ц҃є́въ  со сла́внымъ д҃, и҆ хра́ма г҃. Сла́ва, хра́ма: И҆ ны́нѣ,  бг҃оро́диченъ а҃-й гла́са. Вхо́дъ, прокі́менъ днѐ, чте́нїе  ѻ҆ц҃є́въ, и҆ хра́ма. На лїті́и стїхи̑ры хра́ма: и҆  ѻ҆ц҃є́въ хвали̑тныѧ и҆ со сла́внымъ. Сла́ва, ѻ҆ц҃є́въ,  и҆лѝ хра́ма: И҆ ны́нѣ, пра́здника. На стїхо́внѣ  стїхи̑ры воскре́сны: Сла́ва, хра́ма: И҆ ны́нѣ, пра́здника  вознесе́нїѧ. На благослове́нїи хлѣ́бѡвъ тропа́рь, Бцⷣе  дв҃о, є҆ди́ножды: и҆ ѻ҆ц҃є́въ, є҆ди́ножды: и҆ хра́ма  є҆ди́ножды: и҆ чте́нїе хра́ма. На оу҆́трени, на Бг҃ъ  гдⷭ҇ь: тропа́рь воскрⷭ҇нъ, є҆ди́ножды: и҆ ѻ҆ц҃є́въ  є҆ди́ножды: Сла́ва, хра́ма: И҆ ны́нѣ, вознесе́нїѧ. По  каѳі́смахъ сѣда́льны воскре́сны, и҆ бг҃оро́дичны и҆́хъ. и҆  чте́нїе во є҆ѵⷢ҇лїи толково́мъ. Полѷеле́й, и҆  сѣда́льны хра́ма всѝ: Сла́ва, сѣда́ленъ хра́ма, и҆́же по  полѷеле́и. И҆ ны́нѣ, пра́здника. и҆ чте́нїе хра́ма.  Степє́нна гла́са. Прокі́менъ, и҆ є҆ѵⷢ҇лїе, и҆ стїхи́ра  хра́ма. Воскресе́нїе хрⷭ҇то́во: ѱало́мъ н҃. Канѡ́нъ  воскре́сенъ, со і҆рмосо́мъ на д҃: и҆ ѻ҆ц҃є́въ на д҃: и҆  хра́ма на ѕ҃. Катава́сїа вознесе́нїю. По г҃-й  пѣ́сни конда́къ и҆ і҆́косъ ѻ҆ц҃є́въ, и҆ сѣда́ленъ  хра́ма: Сла́ва, ѻ҆ц҃є́въ: И҆ ны́нѣ, пра́здника, и҆  чте́нїе хра́ма. По ѕ҃-й пѣ́сни конда́къ и҆ і҆́косъ  хра́ма, и҆ про́логъ. На ѳ҃-й пѣ́сни, пое́мъ  Честнѣ́йшꙋю: Свѣти́льны, воскре́сенъ, и҆ ѻ҆ц҃є́въ.  Сла́ва, хра́ма: И҆ ны́нѣ, пра́здника. На хвали́техъ  стїхи̑ры воскре́сны д҃: и҆ хра́ма трѝ. Та́же припѣ́въ,  Благослове́нъ є҆сѝ гдⷭ҇и бж҃е ѻ҆ц҃ъ на́шихъ, и҆ пое́мъ  стїхи́рꙋ самогла́снꙋ ѻ҆ц҃є́въ. Сла́ва, хра́ма: И҆ ны́нѣ,  Преблагослове́нна є҆сѝ: Славосло́вїе вели́кое. Тропа́рь  воскре́сенъ то́чїю. Є҆ктенїѝ, и҆ ѿпꙋ́стъ, и҆  и҆схожде́нїе въ притво́ръ: Сла́ва, и҆ ны́нѣ, стїхи́ра  є҆ѵⷢ҇льскаѧ: и҆ ча́съ а҃-й. На а҃-мъ часѣ̀ тропа́рь  воскре́сенъ: Сла́ва, ѻ҆ц҃є́въ: И҆ ны́нѣ, бг҃оро́диченъ  часѡ́въ. По трⷭ҇то́мъ конда́къ ѻ҆ц҃є́въ, и҆ соверше́нный  ѿпꙋ́стъ. На г҃-мъ и҆ ѕ҃-мъ и҆ на ѳ҃-мъ часѣ́хъ  тропа́рь и҆ конда́къ, ѻ҆ц҃є́въ и҆ хра́ма, премѣнѧ́юще  глаго́лемъ. На лїтꙋргі́и блажє́нна гла́са, на д҃: и҆  ѻ҆ц҃є́въ пѣ́снь г҃, на д҃: и҆ хра́ма пѣ́снь ѕ҃, на д҃.  По вхо́дѣ тропа́рь воскре́сенъ, и҆ ѻ҆ц҃є́въ, и҆ хра́ма:  Та́же конда́къ воскре́сенъ, и҆ ѻ҆ц҃є́въ. Сла́ва, хра́ма:  И҆ ны́нѣ, вознесе́нїѧ. Вмѣ́стѡ прокі́мена, пѣ́снь  ѻ҆ц҃є́въ: Блгⷭ҇ве́нъ є҆сѝ гдⷭ҇и бж҃е ѻ҆ц҃ъ на́шихъ: и҆  дрꙋгі́й хра́ма. А҆пⷭ҇лъ, а҆ллилꙋ́їа, и҆ є҆ѵⷢ҇лїе,  пре́жде недѣ́лѧ ѻ҆ц҃є́въ, и҆ хра́ма. Прича́стный,  Хвали́те гдⷭ҇а: Дрꙋгі́й, Ра́дꙋйтесѧ: 
[глⷡ҇а н҃г] А҆́ще слꙋчи́тсѧ хра́мъ ст҃а́гѡ въ пѧто́къ  з҃-ѧ недѣ́ли по па́сцѣ, во ѿда́нїе вознесе́нїѧ  хрⷭ҇то́ва, и҆лѝ въ сꙋббѡ́тꙋ пред̾ недѣ́лею всѣ́хъ  свѧты́хъ, во ѿда́нїе н҃-цы: пое́мъ слꙋ́жбꙋ хра́ма со  ѿда́нїемъ вознесе́нїѧ. Въ четверто́къ на ма́лѣй  вече́рни, на Гдⷭ҇и, воззва́хъ, стїхи̑ры хра́ма, подо́бны  г҃, на д҃: Сла́ва, хра́ма: И҆ ны́нѣ, пра́здника. На  стїхо́внѣ стїхи̑ры хра́ма, вели́кїѧ вече́рни: Сла́ва,  хра́ма: И҆ ны́нѣ, пра́здника. По трист҃о́мъ тропа́рь  хра́ма: Сла́ва, и҆ ны́нѣ пра́здника: є҆ктенїа̀ ма́лаѧ: и҆  ѿпꙋ́стъ. На вели́цѣй вече́рни, по ѻ҆бы́чномъ  ѱалмѣ̀ пое́мъ: Блаже́нъ мꙋ́жъ, а҃-ю Сла́ва. На Гдⷭ҇и  воззва́хъ, стїхи̑ры пра́здника є҃, и҆ хра́ма є҃. Сла́ва,  хра́ма: И҆ ны́нѣ, пра́здника. Вхо́дъ. Прокі́менъ  днѐ, и҆ чтє́нїѧ хра́ма г҃. На лїті́и стїхи̑ры, и҆  Сла́ва, хра́ма: И҆ ны́нѣ, пра́здника. На стїхо́внѣ  стїхи̑ры пра́здника, съ припѣ́вы пра́здника: Сла́ва,  хра́ма: И҆ ны́нѣ, пра́здника. На благослове́нїи  хлѣ́бѡвъ тропа́рь хра́ма, два́жды, и҆ пра́здника  є҆ди́ножды. и҆ чте́нїе хра́ма свѧта́гѡ. На Бг҃ъ гдⷭ҇ь,  тропа́рь пра́здника, два́жды. Сла́ва, хра́ма: И҆ ны́нѣ,  пра́здника. По каѳі́смахъ сѣда́льны, и҆ чте́нїе пра́здника.  та́же полѷеле́й, и҆ сѣда́льны хра́ма, всѝ по є҆ди́ножды.  Сла́ва, полѷеле́йный сѣда́ленъ: и҆ ны́нѣ, пра́здника: и҆  чте́нїе хра́ма. Степє́нна, а҃-й а҆нтїфѡ́нъ д҃-гѡ  гла́са. Прокі́менъ, и҆ є҆ѵⷢ҇лїе. ѱало́мъ н҃. и҆  стїхи́ра хра́ма. Канѡ́нъ пра́здника со і҆рмосо́мъ на ѕ҃:  и҆ хра́ма на д҃: и҆ дрꙋгі́й канѡ́нъ пра́здника на д҃.  Катава́сїа, Бж҃е́ственнымъ покрове́нъ: По г҃-й  пѣ́сни конда́къ и҆ і҆́косъ пра́здника: и҆ сѣда́ленъ  свѧта́гѡ, два́жды: Сла́ва, и҆ ны́нѣ, пра́здника. По ѕ҃- й пѣ́сни, конда́къ и҆ і҆́косъ хра́ма: и҆ про́логъ. На  ѳ҃-й пѣ́сни, Честнѣ́йшꙋю не пое́мъ. Свѣти́ленъ  пра́здника: Сла́ва хра́ма: И҆ ны́нѣ, пра́здника. На  хвали́техъ стїхи̑ры пра́здника г҃: и҆ хра́ма г҃. Сла́ва,  хра́ма: и҆ ны́нѣ, пра́здника. Славосло́вїе вели́кое. По  трⷭ҇то́мъ тропа́рь хра́ма. Сла́ва, и҆ ны́нѣ, пра́здника.  є҆ктенїа̀, и҆ ѡ҆глаше́нїе, и҆ ѿпꙋ́стъ, и҆ ча́съ а҃-й въ  притво́рѣ. На часѣ́хъ тропа́рь пра́здника: Сла́ва,  хра́ма: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ:  конда́къ пра́здника, и҆ хра́ма, премѣнѧ́юще глаго́лемъ.  На лїтꙋргі́и блажє́нна ѿ канѡ́на пра́здника пѣ́снь  ѳ҃-ѧ, и҆ хра́ма ѕ҃-ѧ. По вхо́дѣ тропа́рь пра́здника, и҆  хра́ма: Сла́ва, конда́къ хра́ма: И҆ ны́нѣ, пра́здника.  Прокі́менъ, а҆ллилꙋ́їа, и҆ прича́стенъ пра́здника и҆  хра́ма: а҆по́столъ и҆ є҆ѵⷢ҇лїе днѐ, хра́ма. 
[глⷡ҇а н҃д] А҆́ще ли хра́мъ свѧта́гѡ слꙋчи́тсѧ въ  сꙋббѡ́тꙋ пентико́стнꙋю. И҆ пое́мъ всю̀ слꙋ́жбꙋ въ сꙋббѡ́тꙋ  на рѧдꙋ̀ хра́ма свѧта́гѡ, ꙗ҆́коже предписа́сѧ пре́жде въ  главѣ̀ д҃, ли́стъ ул҃и на ѡ҆б. то́чїю на Гдⷭ҇и воззва́хъ,  Сла́ва, хра́ма, И҆ ны́нѣ, догма́тїкъ настоѧ́щагѡ гла́са:  Сꙋббѡ́ты же пое́мъ слꙋ́жбꙋ ѡ҆ оу҆ме́ршихъ, въ  мимоше́дшꙋю сꙋббѡ́тꙋ, и҆лѝ въ четверто́къ мимоше́дшїй. 
[глⷡ҇а н҃є] А҆́ще бꙋ́детъ хра́мъ свѧта́гѡ въ недѣ́лю  и҃ на соше́ствїе ст҃а́гѡ дх҃а: И҆ пое́мъ хра́ма слꙋ́жбꙋ,  ꙗ҆́коже бг҃осло́ва, съ вознесе́нїемъ на рѧдꙋ̀, та́кожде и҆  здѣ̀. 
[глⷡ҇а н҃ѕ] А҆́ще бꙋ́детъ хра́мъ свѧта́гѡ въ  понедѣ́льникъ ст҃а́гѡ дх҃а, пое́мъ слꙋ́жбꙋ хра́ма си́це: На  вече́рни, на Гдⷭ҇и воззва́хъ, стїхи̑ры пра́здника на д҃,  и҆ хра́ма д҃: Сла́ва, хра́ма, И҆ ны́нѣ, пра́здника.  Вхо́дъ. Прокі́менъ вели́кїй, Кто̀ бг҃ъ ве́лїй,  ꙗ҆́кѡ бг҃ъ на́шъ: со стїхѝ є҆гѡ̀. и҆ чтє́нїѧ хра́ма г҃.  и҆ чтꙋ́тсѧ ѿ і҆ере́а мл҃твы по ѻ҆бы́чаю, и҆ є҆ктєнїѝ.  Та́же на стїхо́внѣ стїхи̑ры ст҃а́гѡ дх҃а, самогла́сны,  съ привѣ́вы и҆́хъ: Сла́ва, хра́ма: И҆ ны́нѣ, пра́здника,  гла́съ и҃, Прїиди́те лю́дїе: По трⷭ҇то́мъ тропа́рь хра́ма:  Сла́ва, и҆ ны́нѣ, пра́здника: и҆ ѿпꙋ́стъ. Повече́рїе  пое́мъ по ѻ҆бы́чаю, и҆ канѡ́нъ ст҃а́гѡ дх҃а. По Ѻ҆́ч҃е  на́шъ: конда́къ хра́ма: Сла́ва, и҆ ны́нѣ, пра́здника.  На полꙋ́нощницѣ по а҃-мъ трⷭ҇то́мъ тропа́рь хра́ма:  Сла́ва, и҆ ны́нѣ, пра́здника. По в҃-мъ конда́къ хра́ма:  Сла́ва, и҆ ны́нѣ, пра́здника. На оу҆́трени на Бг҃ъ  гдⷭ҇ь, тропа́рь пра́здника, два́жды: Сла́ва, хра́ма: И҆  ны́нѣ, пра́здника. По каѳі́смахъ сѣда́льны пра́здника, и҆  чте́нїе пра́здника. Полѷеле́й, и҆ сѣда́льны всѝ  хра́ма, по є҆ди́ножды: Сла́ва, хра́ма: И҆ ны́нѣ,  пра́здника, и҆ чте́нїе хра́ма. Степє́нна, а҃-й  а҆нтїфѡ́нъ д҃-гѡ гла́са. Прокі́менъ, и҆ Всѧ́кое  дыха́нїе: є҆ѵⷢ҇лїе хра́ма. ѱало́мъ н҃. стїхи́ра хра́ма.  Канѡ́нъ пра́здника, со і҆рмосо́мъ на ѕ҃: и҆ хра́ма на  ѕ҃: и҆ дрꙋгі́й канѡ́нъ пра́здника, на д҃. Катава́сїа,  Бж҃е́ственнымъ покрове́нъ: ѻ҆́ба ли́ка вкꙋ́пѣ. По г҃-й  пѣ́сни, конда́къ и҆ і҆́косъ хра́ма, и҆ сѣда́ленъ є҆гѡ̀,  два́жды: Сла́ва, и҆ ны́нѣ, пра́здника. И҆ чте́нїе. По  ѕ҃-й пѣ́сни, конда́къ и҆ і҆́косъ пра́здника. На ѳ҃-й  пѣ́сни, Чтⷭ҇нѣ́йшꙋю не пое́мъ. Свѣти́ленъ пра́здника:  Сла́ва, хра́ма: И҆ ны́нѣ, пра́здника. На хвали́техъ  стїхи̑ры пра́здника г҃, и҆ хра́ма г҃: Сла́ва, хра́ма: И҆  ны́нѣ, пра́здника. Славосло́вїе вели́кое. По трⷭ҇то́мъ  тропа́рь хра́ма, Сла́ва, и҆ ны́нѣ, пра́здника. є҆ктєнїѝ,  и҆ ѿпꙋ́стъ, и҆ ѡ҆глаше́нїе, и҆ и҆схожде́нїе, и҆ ча́съ а҃-й  въ притво́рѣ. На часѣ́хъ тропа́рь пра́здника: Сла́ва,  хра́ма: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ:  конда́къ пра́здника, и҆ хра́ма, премѣнѧ́юще глаго́лемъ.  На лїтꙋргі́и блажє́нна пра́здника, пѣ́снь г҃-ѧ на д҃:  и҆ хра́ма пѣ́снь ѕ҃-ѧ на д҃. Вхо́дное, Вознеси́сѧ гдⷭ҇и  си́лою твое́ю, воспое́мъ и҆ пое́мъ си̑лы твоѧ̀. Тропа́рь  пра́здника, и҆ хра́ма: Сла́ва, конда́къ хра́ма: И҆ ны́нѣ,  пра́здника. Прокі́менъ, а҆по́столъ, А҆ллилꙋ́їа,  є҆ѵⷢ҇лїе, и҆ прича́стенъ пра́здника, и҆ хра́ма. 
[глⷡ҇а н҃з] А҆́ще ли хра́мъ свѧта́гѡ и҆лѝ ст҃ы́ѧ, въ  кі́й де́нь слꙋчи́тсѧ по пра́здницѣ н҃-цы, въ седми́цѣ,  кромѣ̀ понедѣ́льника ст҃а́гѡ дх҃а. И҆ пое́мъ слꙋ́жбꙋ  всю̀ хра́ма, съ пра́здникомъ, ꙗ҆́коже и҆ про́чымъ храмѡ́мъ,  слꙋча́ющымсѧ во оу҆ста́вѣ на рѧдꙋ̀ въ попра́зднствѣ. 
[глⷡ҇а н҃и] А҆́ще ли хра́мъ свѧта́гѡ, и҆лѝ свѧты́ѧ,  слꙋчи́тсѧ въ недѣ́лю всѣ́хъ свѧты́хъ. И҆ пое́мъ слꙋ́жбꙋ  хра́ма, ꙗ҆́коже пред̾из̾ѧви́сѧ въ недѣ́лю з҃-ю по  па́сцѣ, со ст҃ы́ми ѻ҆ц҃ы̀, непремѣ́ннѡ, то́чїю здѣ̀  пое́мъ къ Сла́ва, и҆ ны́нѣ, бг҃оро́диченъ а҃-й, по гла́сꙋ  ст҃а́гѡ. 
[глⷡ҇а н҃ѳ] Припѣ́вы 
на гдⷭ҇скїѧ влⷣчни и҆ бг҃оро́дичны пра́здники, 
пое́мыѧ на ѳ҃-й пѣ́сни: 
Септе́мврїа въ и҃ де́нь, на ржⷭ҇тво̀ прест҃ы́ѧ бцⷣы, на  ѳ҃-й пѣ́сни припѣ́въ: 
Велича́й дꙋшѐ моѧ̀, пресла́вное ржⷭ҇тво̀ бж҃їѧ мт҃ре. 
Дрꙋгі́й: Велича́й дꙋшѐ моѧ̀, ѿ непло́дове  ро́ждшꙋюсѧ дв҃ꙋ мр҃і́ю. 
Въ д҃і де́нь, на воздви́женїе чⷭ҇тна́гѡ крⷭ҇та̀: 
Велича́й дꙋшѐ моѧ̀, пречестны́й крⷭ҇тъ гдⷭ҇нь. 
Дрꙋгі́й: Велича́й дꙋшѐ моѧ̀, животворѧ́щагѡ крⷭ҇та̀  гдⷭ҇нѧ воздви́женїе. 
Ное́мврїа въ к҃а де́нь, на введе́нїе прест҃ы́ѧ бцⷣы: 
А҆́гг҃ли вхожде́нїе пречⷭ҇тыѧ зрѧ́ще оу҆диви́шасѧ:  ка́кѡ дв҃а вни́де во ст҃а̑ѧ ст҃ы́хъ. 
А҆́гг҃ли вхожде́нїе всечⷭ҇тыѧ зрѧ́ще оу҆диви́шасѧ:  ка́кѡ со сла́вою вни́де во ст҃а̑ѧ ст҃ы́хъ. 
А҆́гг҃ли вхожде́нїе дв҃ы зрѧ́ще оу҆диви́шасѧ: ка́кѡ  пресла́внѡ вни́де во ст҃а̑ѧ ст҃ы́хъ. 
А҆́гг҃ли и҆ человѣ́цы дв҃ы вхожде́нїе почти́мъ:  ꙗ҆́кѡ со сла́вою вни́де во ст҃а̑ѧ ст҃ы́хъ. 
А҆́гг҃ли вхожде́нїе дв҃ы зрѧ́ще оу҆диви́шасѧ: ка́кѡ  бг҃оꙋго́днѣ вни́де во ст҃а̑ѧ ст҃ы́хъ. 
А҆́гг҃ли взыгра́йте со ст҃ы́ми, дв҃ы сликовствꙋ́йте:  и҆́бо бг҃оѻтрокови́ца вни́де во ст҃а̑ѧ ст҃ы́хъ. 
А҆́гг҃ли и҆ человѣ́цы дв҃ꙋ пѣ́сньми возвели́чимъ:  бг҃олѣ́пно бо вни́де во ст҃а̑ѧ ст҃ы́хъ. 
Дрꙋга́гѡ канѡ́на припѣ́вы: 
Велича́й дꙋшѐ моѧ̀, приведе́ннꙋю во хра́мъ гдⷭ҇нь, и҆  благослове́ннꙋю рꙋка́ми і҆ере́евыми. 
На Сла́ва: Велича́й дꙋшѐ моѧ̀, трїѷпоста́снагѡ и҆  нераздѣ́льнагѡ бж҃ества̀ держа́вꙋ. 
На И҆ ны́нѣ: Велича́й дꙋшѐ моѧ̀, честнѣ́йшꙋю и҆  сла́внѣйшꙋю го́рнихъ во́инствъ, дв҃ꙋ пречи́стꙋю бцⷣꙋ. 
На ржⷭ҇тво̀ хрⷭ҇то́во, на ѳ҃-й пѣ́сни припѣ́вы: 
Велича́й дꙋшѐ моѧ̀, честнѣ́йшꙋю и҆ сла́внѣйшꙋю  го́рнихъ во́инствъ, дв҃ꙋ пречи́стꙋю бцⷣꙋ. 
Велича́й дꙋшѐ моѧ̀, ѿ дв҃ы бг҃а пло́тїю  ро́ждшагосѧ. 
Велича́й дꙋшѐ моѧ̀, въ верте́пѣ ро́ждшагосѧ цр҃ѧ̀. 
Велича́й дꙋшѐ моѧ̀, ѿ волхвѡ́въ бг҃а  покланѧ́емаго. 
Велича́й дꙋшѐ моѧ̀, ѿ ѕвѣзды̀ волхвѡ́мъ  возвѣще́ннаго. 
Велича́й дꙋшѐ моѧ̀, чⷭ҇тꙋю дв҃ꙋ, и҆ є҆ди́нꙋ бцⷣꙋ  ро́ждшꙋю хрⷭ҇та̀ цр҃ѧ̀. 
Волсвѝ и҆ па́стырїе прїидо́ша поклони́тисѧ хрⷭ҇тꙋ̀,  ро́ждшемꙋсѧ въ виѳлее́мѣ гра́дѣ. 
Дне́сь дв҃а ражда́етъ влⷣкꙋ внꙋ́трь верте́па. 
Дне́сь влⷣка ражда́етсѧ ꙗ҆́кѡ млⷣнцъ ѿ мт҃ре  дв҃ы. 
Дне́сь па́стырїе ви́дѧтъ сп҃са пелена́ми ѡ҆бви́та,  и҆ лежа́ща во ꙗ҆́слехъ. 
Дне́сь влⷣка рꙋ́бищемъ пелена́етсѧ неѡсѧ́зный  ꙗ҆́кѡ млⷣнцъ. 
Дне́сь всѧ́ка тва́рь весели́тсѧ и҆ ра́дꙋетсѧ, ꙗ҆́кѡ  хрⷭ҇то́съ роди́сѧ ѿ дв҃ы ѻ҆трокови́цы. 
Нбⷭ҇ныѧ си̑лы ро́ждшагосѧ сп҃са гдⷭ҇а и҆ влⷣкꙋ  возвѣща́ютъ мі́рꙋ. 
Вмѣ́стѡ Сла́ва: Велича́й дꙋшѐ моѧ̀,  трїѵпоста́снагѡ и҆ нераздѣ́льнагѡ бжⷭ҇тва̀ держа́вꙋ. 
Вмѣ́стѡ И҆ ны́нѣ: Велича́й дꙋшѐ моѧ̀,  и҆зба́вльшꙋю на́съ ѿ клѧ́твы. 
На ѡ҆брѣ́занїе гдⷭ҇не: 
Велича́й дꙋшѐ моѧ̀, по зако́нꙋ пло́тїю  ѡ҆брѣ́завшагосѧ гдⷭ҇а. 
Велича́й дꙋшѐ моѧ̀, во ѻ҆смы́й де́нь ѡ҆брѣ́занїе  прїе́млюща. 
Дне́сь влⷣка ѡ҆брѣ́зꙋетсѧ пло́тїю ꙗ҆́кѡ  младе́нецъ, и҆сполнѧ́ѧ зако́нъ. 
Дне́сь влⷣка пло́тїю ѡ҆брѣ́засѧ, і҆и҃съ нарече́сѧ. 
Васі́лїю: 
Велича́й дꙋшѐ моѧ̀, во і҆ера́рсѣхъ васі́лїа  вели́каго. 
Велича́й дꙋшѐ моѧ̀, вселе́нныѧ пресвѣ́тлаго  свѣти́льника. 
Велича́й дꙋшѐ моѧ̀, ѿ кесарі́и васі́лїа  вели́каго. 
Вмѣ́стѡ Сла́ва: Велича́й дꙋшѐ моѧ̀,  оу҆краси́вшаго хрⷭ҇то́вꙋ цр҃ковь. 
Вмѣ́стѡ И҆ ны́нѣ: Велича́й дꙋшѐ моѧ̀,  честнѣ́йшꙋю нбⷭ҇ныхъ во́инствъ, дв҃ꙋ пречи́стꙋю бцⷣꙋ. 
На бг҃оѧвле́нїе гдⷭ҇не: 
Велича́й дꙋшѐ моѧ̀, честнѣ́йшꙋю го́рнихъ во́инствъ  дв҃ꙋ пречи́стꙋю бцⷣꙋ. 
Велича́й дꙋшѐ моѧ̀, ѿ прⷣте́чи кр҃ще́нїѧ  просѧ́ща. 
Велича́й дꙋшѐ моѧ̀, во і҆ѻрда́нѣ прише́дшаго  крⷭ҇ти́тисѧ. 
Велича́й дꙋшѐ моѧ̀, ѿ ѻ҆ч҃ескагѡ гла́са  свидѣ́тельствованна. 
Велича́й дꙋшѐ моѧ̀, є҆ди́наго ѿ трⷪ҇цы  прекло́ншаго вы́ю, и҆ кр҃ще́нїе прїе́мша. 
Прⷪ҇ро́че прїидѝ ко мнѣ̀, прострѝ рꙋ́кꙋ, и҆  крⷭ҇ти́ мѧ ско́рѡ. 
Прⷪ҇ро́че ѡ҆ста́ви ны́нѣ, и҆ крести́ мѧ хотѧ́ща:  и҆спо́лнити бо прїидо́хъ всѧ́кꙋ пра́вдꙋ. 
Дне́сь влⷣка преклонѧ́етъ вы́ю под̾ рꙋ́кꙋ  прⷣте́чевꙋ. 
Дне́сь і҆ѡа́ннъ креща́етъ влⷣкꙋ во стрꙋѧ́хъ  і҆ѻрда́нскихъ. 
Дне́сь влⷣка вода́ми погреба́етъ человѣ́ческїй  грѣ́хъ. 
Дне́сь влⷣка свы́ше свидѣ́тельствꙋетсѧ сн҃ъ  возлю́бленный. 
Дне́сь влⷣка прїи́де ѡ҆ст҃и́ти є҆стество̀ водно́е. 
Дне́сь влⷣка кр҃ще́нїе прїе́млетъ рꙋко́ю  предте́чевою. 
Мцⷭ҇а і҆аннꙋа́рїа въ л҃ де́нь, трїе́мъ ст҃и́телємъ: 
васі́лїю вели́комꙋ, григо́рїю бг҃осло́вꙋ и҆ і҆ѡа́ннꙋ  златоꙋ́стꙋ, 
на ѳ҃-й пѣ́сни припѣ́вы: 
Велича́й дꙋшѐ моѧ̀, чⷭ҇тнѣ́йшꙋю нбⷭ҇ныхъ во́инствъ,  дв҃ꙋ пречи́стꙋю бцⷣꙋ. 
Велича́й дꙋшѐ моѧ̀, во і҆ера́рсѣхъ свѣти̑ла трѝ  вели́кїѧ. 
Велича́й дꙋшѐ моѧ̀, трисїѧ́тєльныѧ хрⷭ҇то́вы  цр҃кве. 
Велича́й дꙋшѐ моѧ̀, просвѣща́ющыѧ хрⷭ҇то́вꙋ  цр҃ковь. 
Велича́й дꙋшѐ моѧ̀, честнѣ́йшꙋю нбⷭ҇ныхъ  во́инствъ, дв҃ꙋ пречи́стꙋю бцⷣꙋ. 
Велича́й дꙋшѐ моѧ̀, прест҃ы́ѧ трⷪ҇цы трѝ па́стыри. 
Велича́й дꙋшѐ моѧ̀, ѿ трисо́лнечнагѡ свѣти́ла  трѝ вели́кїѧ. 
Велича́й дꙋшѐ моѧ̀, трїѷпоста́снагѡ и҆  нераздѣ́льнагѡ бжⷭ҇тва̀ держа́вꙋ. 
Велича́й дꙋшѐ моѧ̀, чⷭ҇тнѣ́йшꙋю нбⷭ҇ныхъ  во́инствъ, дв҃ꙋ пречⷭ҇тꙋю бцⷣꙋ. 
Срѣ́тенїю гдⷭ҇ню на ѳ҃-й пѣ́сни припѣ́вы: 
Бцⷣе дв҃о, оу҆пова́нїе хрⷭ҇тїа́нѡмъ, покры́й,  соблюдѝ, и҆ спасѝ на тѧ̀ оу҆пова́ющихъ. 
Бцⷣе дв҃о, мі́рꙋ бл҃га́ѧ помо́щнице, покры́й и҆  соблюдѝ ѿ всѧ́кїѧ нꙋ́жды и҆ печа́ли. 
Бг҃оно́се сѷмеѡ́не, прїидѝ, под̾имѝ хрⷭ҇та̀,  є҆го́же родѝ дв҃а чⷭ҇таѧ мр҃і́а. 
Ѡ҆б̾е́млетъ рꙋка́ми ста́рецъ сѷмеѡ́нъ содѣ́телѧ  зако́на и҆ влⷣкꙋ всѧ́ческихъ. 
Не ста́рецъ менѐ держи́тъ, но а҆́зъ держꙋ̀ є҆го̀:  то́й бо ѿ менѐ ѿпꙋще́нїѧ про́ситъ. 
Клещѐ та́инственнаѧ, ка́кѡ оу҆́гль но́сиши; ка́кѡ  пита́еши пита́ющаго всѧ̑; 
Ѽ дщѝ фанꙋ́илева! прїидѝ, ста́ни съ на́ми, и҆  бл҃годарѝ хрⷭ҇та̀ сп҃са сн҃а бж҃їѧ. 
А҆́нна цѣломꙋ́дреннаѧ провѣща́етъ стра̑шнаѧ,  и҆сповѣ́дающи хрⷭ҇та̀, творца̀ нб҃ꙋ и҆ землѝ. 
Непостижи́мо є҆́сть содѣ́ѧнное ѿ тебѣ̀  а҆́гг҃лѡмъ и҆ человѣ́кѡмъ, мт҃и дв҃о чⷭ҇таѧ. 
Чи́стаѧ голꙋби́ца, нескве́рнаѧ а҆́гница, а҆́гнца и҆  па́стырѧ прино́ситъ въ цр҃ковь. 
Ѽ хрⷭ҇тѐ всѣ́хъ цр҃ю̀! побѣ̑ды на врагѝ  вѣ́рномꙋ твоемꙋ̀ рабꙋ̀, і҆мпера́торꙋ на́шемꙋ да́рꙋй. 
Ѽ хрⷭ҇тѐ всѣ́хъ цр҃ю̀! пода́ждь мѝ сле́зы  теплы̀, да пла́чꙋ мою̀ дꙋ́шꙋ, ю҆́же ѕлѣ̀ погꙋби́хъ. 
Вмѣ́стѡ Сла́ва: Трисїѧ́тельное и҆ трїѷпоста́сное  бжⷭ҇тво̀ бл҃гоче́стнѡ да похва́лимъ. 
Вмѣ́стѡ И҆ ны́нѣ: Ѽ дв҃це мр҃і́е! просвѣтѝ мою̀  дꙋ́шꙋ, помраче́ннꙋю лю́тѣ жите́йскими сластьмѝ. 
Ма́рта въ к҃є де́нь, благовѣ́щенїю прест҃ы́ѧ бцⷣы,  на ѳ҃-й пѣ́сни припѣ́въ: 
Бл҃говѣствꙋ́й землѐ ра́дость ве́лїю, хвали́те нб҃са̀  бж҃їю сла́вꙋ. 
На ст҃ꙋ́ю па́схꙋ припѣ́вы: 
Вели́читъ дꙋша̀ моѧ̀ воскре́сшаго тридне́внѡ ѿ  гро́ба хрⷭ҇та̀ жизнода́вца. 
Вели́читъ дꙋша̀ моѧ̀ во́лею страда́вша и҆  погребе́на, и҆ воскрⷭ҇шаго тридне́внѡ ѿ гро́ба. 
Хрⷭ҇то́съ но́ваѧ па́сха, же́ртва жива́ѧ, а҆́гнецъ  бж҃їй взе́млѧй грѣхѝ мі́ра. 
А҆́гг҃лъ вопїѧ́ше блгⷣтнѣй: чⷭ҇таѧ дв҃о ра́дꙋйсѧ,  и҆ па́ки рекꙋ̀, ра́дꙋйсѧ: тво́й сн҃ъ воскре́се, тридне́венъ  ѿ гро́ба, и҆ мє́ртвыѧ воздви́гнꙋвый, лю́дїе весели́тесѧ. 
Возбꙋди́лъ є҆сѝ оу҆снꙋ́въ мє́ртвыѧ ѿ вѣ́ка,  црⷭ҇ки рыка́вый ꙗ҆́кѡ ѿ і҆ꙋ́ды ле́въ. 
Магдали́на марі́а притечѐ ко гро́бꙋ, и҆ хрⷭ҇та̀  ви́дѣвши, ꙗ҆́кѡ вертогра́дарѧ вопроша́ше. 
А҆́гг҃лъ ѡ҆блиста́ѧй жена́мъ вопїѧ́ше: преста́ните  ѿ сле́зъ, ꙗ҆́кѡ хрⷭ҇то́съ воскре́се. 
Хрⷭ҇то́съ воскре́се, сме́рть попра́вый, и҆ мє́ртвыѧ  воздви́гнꙋвый, лю́дїе весели́тесѧ. 
Дне́сь всѧ́ка тва́рь весели́тсѧ и҆ ра́дꙋетсѧ: ꙗ҆́кѡ  хрⷭ҇то́съ воскре́се, и҆ а҆́дъ плѣни́сѧ. 
Дне́сь влⷣка плѣнѝ а҆́да, воздви́гнꙋвый ю҆́зники,  ꙗ҆́же ѿ вѣ́ка и҆мѧ́ше лю́тѣ ѡ҆держи̑мыѧ. 
Сла́ва: Вели́читъ дꙋша̀ моѧ̀ трїѷпоста́снагѡ и҆  нераздѣ́льнагѡ бж҃ества̀ держа́вꙋ. 
И҆ ны́нѣ: Ра́дꙋйсѧ дв҃о, ра́дꙋйсѧ, ра́дꙋйсѧ  бл҃гослове́ннаѧ, ра́дꙋйсѧ препросла́вленнаѧ: тво́й бо сн҃ъ  воскре́се тридне́венъ ѿ гро́ба. 
Вознесе́нїѧ: 
Велича́й дꙋшѐ моѧ̀, возне́сшагосѧ ѿ землѝ на нб҃о,  хрⷭ҇та̀ жизнода́вца. 
Дрꙋгі́й: А҆́гг҃ли восхожде́нїе влⷣки зрѧ́ще,  оу҆жаса́хꙋсѧ, ка́кѡ со сла́вою взѧ́тсѧ ѿ землѝ на  гѡ́рнѧѧ. 
А҆́ѵгꙋста въ ѕ҃ де́нь, на преѡбраже́нїе гдⷭ҇не,  припѣ́въ: 
Велича́й дꙋшѐ моѧ̀, на ѳавѡ́рѣ преѡбрази́вшагосѧ  гдⷭ҇а. 
Въ є҃і де́нь, на оу҆спе́нїе прест҃ы́ѧ бцⷣы  припѣ́вы: 
Ро́ди всѝ бл҃жи́мъ тѧ̀ є҆ди́нꙋ бцⷣꙋ. 
И҆лѝ: А҆́гг҃ли оу҆спе́нїе пречⷭ҇тыѧ ви́дѣвше  оу҆диви́шасѧ, ка́кѡ дв҃аѧ восхо́дитъ ѿ землѝ на нб҃о. 
Втора́гѡ творца̀: Велича́й дꙋшѐ моѧ̀, ѿ землѝ на  нб҃о честно́е преставле́нїе бж҃їѧ мт҃ре. 


